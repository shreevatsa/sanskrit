<HTML><HEAD><META HTTP-EQUIV=CONTENT-TYPE CONTENT="TEXT/HTML; CHARSET=UTF-8">
<title>Annambhatta: Tarkasamgraha, with commentaries</title>
<style type="text/css">
  <!--
td {font-family:'Arial Unicode MS', 'Arial Unicode MS Standard', 'Gentium', 'Gandhari Unicode', 
'Lucida Grande', 'CyberBit', 'Bitstream CyberBase', 'Bitstream CyberCJK', 
'Code2000', 'Courier New', 'Doulos SIL', 'Fixedsys Excelsio', 'Free Monospaced', 
'Free Serif', 'Everson Mono Unicode', 'Arial', 'CN-Arial', 'CN-Times';}  -->
 </style></HEAD><BODY><FONT Size=3 Face="Arial Unicode MS, Arial Unicode MS Standard"><BR><BR>


Annambhatta: Tarkasamgraha, with auto-commentary (Dipika),<BR>
Nilakanta's Dipikaprakasika and Balapriya<BR>
<BR>
<BR>
Input by members of the Sansknet project<BR>
(www.sansknet.org)<BR>
<BR>
<BR>
ATTENTION: Possibly incomplete, but all available at present.<BR>
<BR>
<BR>
<BR>
This GRETIL version has been converted from a custom Devanagari encoding.<BR>
Therefore, word boundaries are usually not marked by blanks.<BR>
<BR>
THE TEXT IS NOT PROOF-READ!<BR>
<BR>
<BR>
<BR>
REFERENCE:<BR>
AnTs_ = Annambhatta, Tarkasaṃgraha<BR>
<BR>
<b>...</b> = BOLD<BR>
<BR>
<BR>

<!---------------------------------------------------------><BR>
<HR align=left size=1 width="50%" noshade><BR>
THIS TEXT FILE IS FOR REFERENCE PURPOSES ONLY!   <BR>
COPYRIGHT AND TERMS OF USAGE AS FOR SOURCE FILE. <BR>
<BR>
Text converted to Unicode (UTF-8).<BR>
(This file is to be used with a UTF-8 font and your browser's VIEW configuration <BR>
set to UTF-8.)
<P>
<TABLE width="50%">
<tr><td>description:</td>  <td align=center>multibyte sequence:</td></tr>
<tr><td>long a</td>        <td align=center>  ā   </td></tr>
<tr><td>long A</td>        <td align=center>  Ā   </td></tr>
<tr><td>long i</td>        <td align=center>  ī   </td></tr>
<tr><td>long I</td>        <td align=center>  Ī   </td></tr>
<tr><td>long u</td>        <td align=center>  ū   </td></tr>
<tr><td>long U</td>        <td align=center>  Ū   </td></tr>
<tr><td>vocalic r</td>     <td align=center>  ṛ  </td></tr>
<tr><td>vocalic R</td>              <td align=center>  Ṛ  </td></tr>
<tr><td>long vocalic r</td><td align=center>  ṝ  </td></tr>
<tr><td>vocalic l</td>     <td align=center>  ḷ  </td></tr>
<tr><td>long vocalic l</td><td align=center>  ḹ  </td></tr>
<tr><td>velar n</td>       <td align=center>  ṅ  </td></tr>
<tr><td>velar N</td>       <td align=center>  Ṅ  </td></tr>
<tr><td>palatal n</td>     <td align=center>  ñ   </td></tr>
<tr><td>palatal N</td>              <td align=center>  Ñ   </td></tr>
<tr><td>retroflex t</td>   <td align=center>  ṭ  </td></tr>
<tr><td>retroflex T</td>   <td align=center>  Ṭ  </td></tr>
<tr><td>retroflex d</td>   <td align=center>  ḍ  </td></tr>
<tr><td>retroflex D</td>   <td align=center>  Ḍ  </td></tr>
<tr><td>retroflex n</td>   <td align=center>  ṇ  </td></tr>
<tr><td>retroflex N</td>   <td align=center>  Ṇ  </td></tr>
<tr><td>palatal s</td>     <td align=center>  ś   </td></tr>
<tr><td>palatal S</td>     <td align=center>  Ś   </td></tr>
<tr><td>retroflex s</td>   <td align=center>  ṣ  </td></tr>
<tr><td>retroflex S</td>   <td align=center>  Ṣ  </td></tr>
<tr><td>anusvara</td>               <td align=center>  ṃ  </td></tr>
<tr><td>visarga</td>       <td align=center>  ḥ  </td></tr>
<tr><td>long e</td>        <td align=center>  ē   </td></tr>
<tr><td>long o</td>        <td align=center>  ō   </td></tr>
<tr><td>l underbar</td>             <td align=center>  ḻ  </td></tr>
<tr><td>r underbar</td>             <td align=center>  ṟ  </td></tr>
<tr><td>n underbar</td>             <td align=center>  ṉ  </td></tr>
<tr><td>k underbar</td>             <td align=center>  ḵ  </td></tr>
<tr><td>t underbar</td>             <td align=center>  ṯ  </td></tr>
</TABLE>
<FONT Size=3 Face="Arial Unicode MS, Arial Unicode MS Standard">

Unless indicated otherwise, accents have been dropped in order <BR>
to facilitate word search.<BR>
<BR>
For a comprehensive list of GRETIL encodings and formats see:<BR>
www.sub.uni-goettingen.de/ebene_1/fiindolo/gretil/gretdiac.pdf<BR>
and<BR>
www.sub.uni-goettingen.de/ebene_1/fiindolo/gretil/gretdias.pdf
<BR>
<HR align=left size=1 width="50%" noshade><BR>
<!---------------------------------------------------------><BR>
<BR>
<BR>
<BR>


______________________________________________________________________<BR>
<BR>
<BR>
<BR>
<BR>
<b>oṃ</b><BR>
<BR>
<BR>
<b>tarkasaṃgrahadīpikāprakāśikā</b><BR>
<BR>
<BR>
<b>nāvalpākkam śrīrāmānujatātācāryaviracitayā</b><BR>
<BR>
<BR>
<b>bālapriyākhyavyākhyayā</b><BR>
<BR>
<BR>
<b>tiruppukkuli śrīkṛṣṇatātācāryaviracitayā</b><BR>
<BR>
<BR>
<b>prasāraṇākhyavyākhyayā ca samullasitā</b><BR>
<BR>
<BR>
<b>śrīḥ</b><BR>
<BR>
<BR>
<b>prastāvanā</b><BR>
<BR>
<BR>
tatra bhavatā<BR>
annambhaṭṭena viracitaḥ tarkasaṃgrahaḥ tatkṛtadīpikākhyavyākhyānasahitaḥ<BR>
nyāyaśāstramadhijigāṃsamānaiḥ sarvairapi ādau paṭhyata iti<BR>
viśvaprasiddham/ tarkasaṃgrahasya dīpikāvyatiriktāni padakṛtyam,<BR>
nyāyabodhinī, vākyavṛttiḥ, niruktiḥ, paṭṭābhirāmaṭippaṇī<BR>
ityādīni bahūni vyākhyānāni mudritānyamudritāni ca upalabhyante/<BR>
tathā dīpikāyāḥ rāmarudrī, nīlakaṇṭhakṛtā prakāśikā,<BR>
nṛsiṃhaśāstrikṛtā prakāśikā, paṭṭābhirāmakṛtā prakāśikā,<BR>
ityādayaḥ anekā vyākhyāḥ mudritā amudritāśca vartante/<BR>
tarkasaṃgrahavyākhyāsu nyāyabodhinyāḥ dīpikāvyakhyāsu<BR>
nīlakaṇṭhīyaprakāśikāyāśca paṭhanapāṭhanapracāro 'sti/ saṃkṣiptaśailyā<BR>
apekṣitasakalārthapratipādakatvarūpo viśeṣa eva<BR>
paṭhanapāṭhanagocaratāyāṃ mukhyo hetuḥ/ tatrāpi nīlakaṇṭhaprakāśikā<BR>
laghugādādharīti vyapadeśayogyā chātrāṇāṃ viduṣāṃ ca<BR>
cittarañjakatamā cakāsti/ yeṣāṃ gādādharyādiṣu grantheṣu gāḍhaḥ<BR>
paricayo vartate ta eva prakāśikāyāḥ tātparyaṃ rasaṃ ca<BR>
jñātumanubhavituṃ ca śaknuvanti/<BR>
<BR>
<BR>
tasyāḥ<BR>
nīlakaṇṭhaprakāśikāyāḥ prativākyaṃ bhāvārthaspaṣṭīkaraṇacaṇā kācana<BR>
vyākhyā cirāt nāvatīrṇā/ yadyapi nīlakaṇṭhaputreṇa kṛtā<BR>
bhāskārodayanāmnī vyākhyā bahoḥ kālāt pūrvaṃ<BR>
nirṇayasāgarayantrālayena mudrāpitā upalabhyate, tathāpi apekṣitasthale<BR>
samucitarītyā avyākhyānāta anapekṣitavistarakaraṇācca<BR>
bālatārkikāṇāṃ nopakāriṇī sā/ pratyuta bahuṣu sthaleṣu<BR>
prakāśikāyāḥ hṛdayamanavagacchantī viparītatayā vyākhyāntī<BR>
vyāmohameva janayati/ iyaṃ nīlakaṇṭhaputreṇa na kṛtā syādityapi<BR>
tādṛśasthalānāṃ darśanena matiḥ samupajāyate/ ata eva mādṛśānāṃ<BR>
bālatārkikāṇāṃ viduṣāṃ copakārāya samīcīnā kācana vyākhyā<BR>
kartavyeti bahoḥ kālāt pūrvaṃ nāvalpākābhijanān paṇḍitapravarān<BR>
en. es. rāmānujatātācāryān prārthayam/ teṣāṃ savidhe<BR>
nyāyaśāstraṃ mayādhītamitīmaṃ sambandhaṃ puraskṛtya prārthanāmakaravam/<BR>
te 'pi sadyaḥ prārthanāṃ svīkṛtya ekavarṣābhyantare bālapriyānāmnīṃ<BR>
prakāśikāyāḥ vyākhyāṃ nirmāya aduḥ/ tasyāḥ prakāśanasamayo 'dhunā<BR>
samupanata iti nitarāṃ momudyate cetaḥ/ anayā vyākhyayā<BR>
bālatārkikāḥ sarve 'pi mahāntamupakāraṃ prāpyasyantīti niścapracam/<BR>
<BR>
<BR>
atha<b>bhāskarodayāyāṃ</b>vidyamānānyasāṃgatyāni<BR>
sthālīpulākanyāyena pradarśayāmaḥ---<BR>
<BR>
<BR>
<b>[ 1 ]</b><BR>
<BR>
<BR>
<b>prakāśikāyāṃ</b>'tarkasyāpādakābhāvasādhakaviparyayapratiyogyāpādyakatvarūpaviparyaye<BR>
tatkoṭiparyavasāyitvaṃ darśayati - darśanābhāvānnāstīti' iti<BR>
paṅktiḥ (pṛ. 142) dṛśyate/ asyāḥ paṅktervāstavārthaḥ ayam - 'yadyatra<BR>
ghaṭaḥ syāttarhi bhūtalamiva ghaṭo 'drakṣyata' ityākārake tarke āpādako<BR>
ghaṭaḥ tasyābhāvaḥ ghaṭābhāvastasya sādhako viparyayadarśanābhāvaḥ tasya<BR>
pratiyogi darśanameva āpādyamiti āpādakābhāvaḥ<BR>
sādhakaviparyayapratiyogyāpādyakatvaṃ tarkasyeti/<BR>
<BR>
<BR>
<b>[ 2 ]</b><BR>
<BR>
<BR>
<b>bhāskarodayākārastu</b> imamāśayamagṛhītvā kimapi likhati/<BR>
tathā hi<b>bhāskārodayā</b>paṅktiḥ- 'āpādakasya<BR>
darśanāpattisaṃpādakaghaṭāstitvasya abhāvasādhako darśanābhāvo<BR>
nāstīti yo viparyayaḥ<BR>
tatpratiyogidarśanābhāvarūpaviparyayapratiyogi yaddarśanaṃ<BR>
tasyāpādyatvarūpaṃ viparyaye darśanābhāvānnāstīti vyatyāsarūpe<BR>
tatkoṭiparyavasāyitvaṃ nāstītyabhāvakoṭiparyavasāyitvaṃ tarkasya<BR>
darśayatīti samuditārthaḥ" (pṛ. 80) iti/<BR>
<BR>
<BR>
'tarkitā āpāditā<BR>
pratiyogino ghaṭādeḥ sattvasya sattvaprasakteḥ' iti<b>prakāśikā</b> (pṛ.142)/ atra tarkitā<BR>
<BR>
<BR>
ityasya<BR>
āpādanaviṣayabhūtetyarthaḥ/ āpādanāśrayabhūteti bhāskarodayā (pṛ.80)/<BR>
<BR>
<BR>
<b>[ 3 ]</b><BR>
<BR>
<BR>
satpratipakṣaprakaraṇe<BR>
<b>prakāśikāyāṃ</b> 'yatsaṃbandhi yat sādhyaṃ<BR>
tadabhāvavyāpyahetvantarasya jñānaṃ pakṣe 'sti sa satpratipakṣa ityarthaḥ'<BR>
iti paṅktirdṛśyate (pṛ. 203)/ tasyā ayamarthaḥ- yatsaṃbandhītyasya<BR>
yaddhetusaṃbandhītyarthaḥ/ tathā ca yaddhetusaṃbandhi yat sādhyaṃ<BR>
tadabhāvavyāpyahetvantarasya jñānaṃ tatpakṣe 'sti sa satpratipakṣaḥ/ sa<BR>
satpratipakṣa ityatra<BR>
<BR>
<BR>
tatpadena<BR>
yatsaṃbandhītyatra yatpadena gṛhīto heturgrāhya iti/<BR>
bhāskārodayāyāṃ tu - 'yatpadena prakṛtābhipretapakṣaparigrahaḥ/<BR>
pakṣetyatra tadityādiḥ/ tathā ca yatpakṣakaṃ yatsādhyaṃ<BR>
tadabhāvavyāpyahetvantarasya jñānaṃ tatpakṣe sa ityanvayaḥ' iti<BR>
vyākhyānaṃ dṛśyate (pṛ. 116)/ atrānanvayādikaṃ viduṣāṃ spaṣṭam/<BR>
<BR>
<BR>
<b>[ 4 ]</b><BR>
<BR>
<BR>
prāmāṇyavāde<b>prakāśikāyāṃ</b> - 'bhaṭṭamate tu jñānasyātīndriyatayā<BR>
jñātatāliṅgakānumitereva prāthamikajñānagraharūpatayā tayā prāmāṇyaṃ<BR>
gṛhyate' iti paṅktirdṛśyate (pṛ. 239)/ atra jñānasya grahaḥ jñānagrahaḥ<BR>
prāthamikaścāsau jñānagrahaśceti karmadhārayaḥ/ tena prāthamikatvaṃ<BR>
jñānagrahaviśeṣaṇam/ jñānagrahe prāthamikatvaviśeṣaṇāt<BR>
<BR>
<BR>
naiyāyikasaṃmatapravṛttyādiliṅgakānumityātmakaḥ dvitīyo<BR>
jñānagrahaḥ vyavacchidyata iti prakāśikāśayaḥ/<BR>
<BR>
<BR>
<b>bhāskārodayāyāṃ</b> tu etattattvājñānāt 'prathame bhavaṃ prāthamikaṃ<BR>
tacca jñānaṃ vyavasāyātmakaṃ, tasya graharūpatayā<BR>
tadgrāhakānumityātmakajñānasvarūpatayeti yāvat' iti yatkimapi<BR>
vyākhyātam (pṛ. 137)/<BR>
<BR>
<BR>
<b>[ 5 ]</b><BR>
<BR>
<BR>
tathā<b>tatraiva</b> - 'anumānaprayogastu idaṃ jñānamapramā<BR>
visaṃvādipravṛttijanakatvāt yannaivaṃ tannaivam' iti dṛśyate (pṛ.288)/ atra visaṃvādipravṛttītyatra visaṃvādinī yā pravṛttiḥ<BR>
tajjanakatvādityarthaḥ/ visaṃvādinītyasya viphaletyarthaḥ/<b>bhāskārodayāyāṃ</b> tu 'viparītajñāna<BR>
vatpravṛttijanakatvādityarthaḥ' ityuktam/ anena visaṃvādinaḥ<BR>
pravṛttiriti vigraho 'bhipretaḥ/ atrānaucityaṃ spaṣṭameva/<BR>
<BR>
<BR>
udāharaṇārthaṃ<BR>
kānicit sthalāni pradarśitāni/ etādṛśasthaleṣu<b>bālapriyāyāṃ</b> prāmāṇikarītyā vyākhyānaṃ kṛtam/<BR>
<BR>
<BR>
athaitanmudraṇasamāptisamaye tiruppukkulisvāmīti vikhyātaiḥ<BR>
sārdhaśatasaṃvatsarebhyaḥ pūrvaṃ kāñcīmadhyuṣitavadbhiḥ<BR>
catustantraniṣṇātaiviracitānekanyāyagranthakroḍapatraiḥ<BR>
śrīkṛṣṇatātācāryaiḥ kṛtāyāḥ prasāraṇāḥ khyāyāḥ prakāśikāvyākhyāyāḥ<BR>
ekā tālapatramayī granthalipimātṛkā saṃprati kāñcīmadhivasatāṃ<BR>
villiyaṃpākkaṃ śrīsampatkumāratātācāryāṇāṃ sakāśāt labdhā/<BR>
vyākhyeyaṃ śrīkṛṣṇatātācāryaiṃḥ mātṛkārūpeṇa vilikhiteti<BR>
tālapatrāgranthapuṣpikātaḥ avagamyate/ api cātratyapramā tvānugamaḥ<BR>
tathaiva<b>nyāyasiddhāñjanavyākhyāyāṃ<BR>
ratnapeṭikāyāṃ</b>dṛśyata/ kiṃ ca<BR>
tadīyagranthāntaraśailīmanukarotīyaṃ prasāraṇā/ ato vyākhyeyaṃ<BR>
śrīkṛṣṇatātācāryaiḥ kṛtetyatra na ko 'pi saṃdehaḥ/ asyāṃ prasāraṇāyāṃ<BR>
prāyaḥ sarveṣāṃ lakṣaṇānāmanugamāḥ vartante/ tasmādiyaṃ vyākhyā<BR>
anugamamārgajijñāsūnāṃ mahate upakārāya kalpeteti matvā asyā api<BR>
prakāśanaṃ yuktarūpaṃ manvānena mayā anubandharūpeṇa vyākhyeyaṃ<BR>
mudrāpitā/ yadi pūrvameveyaṃ samupalabdhā abhaviṣyat tadā iyamapi<BR>
tattatsthalasyādhasyāt bālapriyayā sākaṃ mudrāpitā abhaviṣyat/ athāpi<BR>
anubandharūpeṇa vā mudraṇārthamiyaṃ labdheti alabhyalābheneva<BR>
saṃtuṣyatyantaraṅgam/<BR>
<BR>
<BR>
granthasyāsya<BR>
tarkasaṃṅgraha-dīpikā-prakāśikā-bālapriyā-prasāraṇā-guñjarūpasya<BR>
prakāśanam -<BR>
<BR>
<BR>
'siddhyanti karmasu<BR>
mahatsvapi yanniyojyāḥ<BR>
<BR>
<BR>
sambhāvanā guṇamavehi<BR>
tamīśvaraṇām/'<BR>
<BR>
<BR>
iti nītyā -<BR>
bālyāt prabhṛti niravagrahānugrahagarbheṇa kaṭākṣaviśeṣeṇa<BR>
māmujjīvayatāṃ vedādiśāstrasaṃrakṣaṇārthaṃ kṛtāvatārāṇāṃ<BR>
ājanmaśuddhānāṃ maharṣipravarāṇāṃ ācāryatallajānāṃ bhaktajanabṛndaiḥ<BR>
sevyamānānāṃ śrīkāñcīkāmakoṭipīṭhādhīśvarāṇāṃ<BR>
śrīmaccandraśekharendrasarasvatīśrīcaraṇānāṃ madguruvaryāṇāṃ<BR>
karuṇāvilāsavijṛmbhitam/<BR>
<BR>
<BR>
mama mātulapādānāṃ<BR>
śrīkāñcī-ācāryacaraṇapādapadmabhaktāgragaṇyānāṃ<BR>
dharmarakṣaṇadhurandharāṇāṃ satkarmaniratānāṃ śamadamādyātmaguṇasaṃpannānāṃ<BR>
samadhigatanyāyādiśāstrasārāṇāṃ śrīvāñchināthāryavaryāṇāṃ<BR>
<BR>
<BR>
ṣaṣṭyabdapūrtimahotsavasmārakacihnatayā granthamenaṃ<BR>
śrīdakṣiṇāmūrtivyāsaśaṅkaraśabditaṃ satyajñānapadoditaṃ ca yajjyotiḥ<BR>
tatsvarūpāṇāṃ śrīkāmakoṣṭhavarapīṭhajuṣāṃ gurūṇāṃ caraṇanalinayoḥ<BR>
praṇāmaśatāni vidhāya nyāyavedāntādiśāstreṣu vyutpattyatiśayaṃ<BR>
prārthayamānaḥ sabhaktiśraddhaṃ samarpayāmi/<BR>
<BR>
<BR>
samucitasaralavyākhyānaviraheṇa tarkaśāstrādhyayanāt bibhyatāṃ<BR>
bālatārkikāṇāṃ grantho 'yaṃ mahāntamupakāramādhāsyati/ satsvapi<BR>
bahuṣu kāryeṣu matprārthanāmaṅgīkṛtya mahopakārakarīṃ bālapriyāṃ<BR>
nirmāya mādṛśān<BR>
<BR>
<BR>
bālatārkiṅkān<BR>
anugṛhītavadbhyaḥ mama tarkaśāstragurubhyaḥ nyāyamīmāṃsā - vyākaraṇa -<BR>
vedāntaśiromaṇibhyaḥ viracitānekagranthebhyaḥ<BR>
śrīkāñcīkāmakoṭipīṭhā dhīśvarāṇāṃ paramānugrahapātrabhūtebhyaḥ<BR>
tirupatisthakendrīyasaṃskṛtavidyāpīṭhe<BR>
<BR>
<BR>
prādhyāpakapadamalaṅkurvadbhyaḥ vidvadvarebhyaḥ śrī. en. es.<BR>
rāmānujatātācāryebhyaḥ parāṃ kṛtajñatāṃ prakaṭayāmi/<BR>
<BR>
<BR>
asya granthasya<BR>
āmukhalekhanena mām anugṛhītavatāṃ prācyapratīcyavidyāviśāradānāṃ<BR>
vikhyātaviduṣāṃ madrapurīviśvavidyālaye saṃskṛtavibhāgasya<BR>
prādhyāpakānāmadhyakṣāṇāṃ ca ḍā0 ke. kuñjuṇṇirājāmahodayānāṃ hārdaṃ<BR>
kārtajñyamāviṣkaromi/<BR>
<BR>
<BR>
prasāraṇākhyavyākhyāyāḥ<BR>
tālakośarūpāṃ pratiṃ dattvā upakṛtavadbhyaḥ kāñcīpuranivāsibhyaḥ,<BR>
vidvadbhyaḥ śrīvilliyampākkaṃ sampatkumāratātācāryebhyaḥ, tasyā eva<BR>
kākadamayapratitaḥ chāyācitrarūpāṃ pratiṃ sampādyadattvā upakṛtavadbhya<BR>
aḍayārkośālayādhikāribhyaśca hārdikīṃ kṛtajñatāṃ prakāśayāmi/<BR>
<BR>
<BR>
etadgranthasya<BR>
mudraṇopayogitayā suspaṣṭarītyā devanāgaralipyā mātṛkāṃ<BR>
vilikhitavadbhyaḥ nyāyaśiromaṇibhyaḥ ḍā0 ī. govindan<BR>
mahāśayebhyaḥ kṛtajñatāṃ nivedayāmi/<BR>
<BR>
<BR>
samīcīnapakkikayā<BR>
nirdiṣṭasamaye mudraṇaṃ kṛtavate iḷaṅgo mudraṇālayādhikāriṇo<BR>
em. es. maṇiyavan mahāśayāya maṅgalāśāsanapūrvakaṃ kṛtajñatā<BR>
nivedyate/<BR>
<BR>
<BR>
api ca upoddhāte<BR>
dīpikādiṣu vivecitaviṣayāṇāṃ madhyemukhyatamatayā pratibhātān<BR>
pañcadaśaviṣayān adhikṛtya<BR>
prācīnanavīnanyāyavaiśeṣikagranthādiparāmarśapūrvakaṃ vivecanaṃ<BR>
akaravam/ anusandhānamārgānusāreṇa likhito 'yamupoddhātaḥ<BR>
anusandhānakutūhalināmupakārāya kalpate/ anavadhānataḥ mudraṇādau<BR>
jātāḥ aśuddhayaḥ vidvadbhiḥ kṣantavyāḥ śodhanīyāśceti prārthaye/<BR>
<BR>
<BR>
iti<BR>
<BR>
<BR>
śrīkāmakoṣṭhavarapīṭhajuṣāṃ gurūṇāṃ<BR>
<BR>
<BR>
vaiśākhaśuddhapūrṇimā<BR>
pādāravindamakarandarasaikajīvī<BR>
<BR>
<BR>
(21-5-1980)<b>en. vīlināthaḥ</b><BR>
<BR>
<BR>
<BR>
<BR>
<BR>
<b>///</b><BR>
<BR>
<BR>
<b>/ śrīḥ/</b><BR>
<BR>
<BR>
<b>[ 1 ]</b> <b>maṅgalavādaḥ</b><BR>
<BR>
<BR>
iha khalu prāyaḥ<BR>
sarve 'pi ganthakārāḥ granthārambhasamaye maṅgalamācarantīti<BR>
sarvasaṃpratipannam/ tatra maṅgalācaraṇe kiṃ pramāṇam? kiṃ vā<BR>
prayojanamiti maṅgalavāde nirūpyate/ nyāyabhāṣyakāraḥ<BR>
maṅgalācaraṇamadhikṛtya na kimapyavādīt/ nyāyavārtikakāro 'pi<BR>
maṅgalācaraṇaṃ vinaiva prabandhamārebhe/ ṭīkākārastu vācaspatimiśraḥ<BR>
maṅgalācaraṇapūrvakameva ṭīkāmārabhata/ tatra paramaśiṣṭo 'pi<BR>
vārtikakāraḥ kuto vā granthārambhe maṅgalaṃ nācacāretyāśaṅkya<BR>
iṣṭadevatānamaskārarūpaṃ maṅgalaṃ kṛtavāneva/ athāpi granthe tanna<BR>
nyaveśayat/ na hi maṅgalakaraṃ yadyatkriyate tatsarvaṃ granthe<BR>
niveśanīyamiti nirbandho 'stīti samādhānaṃ provāca ṭīkākāraḥ/<BR>
tatsandarbhe ---<BR>
<BR>
<BR>
'avigītaśiṣṭācāraparamparāprāpto vārtikakāreṇa<BR>
<BR>
<BR>
paramaśiṣṭena<BR>
kṛto 'pīṣṭadevatānamaskāro na śāstre<BR>
<BR>
<BR>
niveśetiḥ'1<BR>
<BR>
<BR>
iti vadan<BR>
maṅgalācaraṇe śiṣṭācāraḥ pramāṇamiti sūcayati/<BR>
tātparyaṭīkāpariśuddhau udayanācāryāḥ- kāryārambhe<BR>
<BR>
<BR>
prārabdhasyāntarāyaviraheṇa parisamāptiṃ kāmayamānāḥ<BR>
abhīṣṭadevatānamaskārapūrvakaṃ prekṣāvantaḥ pravartante/ paraṃ tu dṛśyate<BR>
tatra tatra bahuśo vyabhicāraḥ, kṛtanamaskārasyāpi samīhitāsiddheḥ,<BR>
akṛtanamaskārasyāpi samīhitasiddheśca/ na cātra 'vṛṣṭikāmaḥ kārīrīṃ<BR>
nirvapet' itivat 'prārabdhaparisamāptikāmo devatāṃ<BR>
namaskuryāt' iti śrutirasti yena vyabhicāre 'pi<BR>
karmakartṛsādhanavaiguṇyaṃ kalpayāmaḥ/ tasmāt 'arthakāma iha vaṭe<BR>
prativasantaṃ vakṣaṃ pūjayet' itivat<BR>
<BR>
<BR>
----------------------------------------<BR>
<BR>
<BR>
aprāmāṇikaprasiddhivijṛmbhitametanmaṅgalācaraṇamityabhisandhāya<BR>
kimu vārtikakṛtā maṅgalaṃ na kṛtam? ityākāṅkṣāsamādhānārthaṃḥ<BR>
pūrvoktaṭīkāgantha ityavatārikāṃ kṛtvā, pratyakṣamiva<BR>
avigītaśiṣṭācāro 'pi śrutisadbhāve pramāṇameva, nirmūlasya<BR>
śiṣṭācārasyāsaṃbhavāt/ tathā ca kvacinmaṅgale samāptyabhāvaḥ<BR>
karmakartṛsādhanavaiguṇyaprayuktaḥ/ iha janmani asatyapi maṅgale<BR>
samāptistu janmāntarīyamaṅgalādhīneti samavarṇayan/ etena<BR>
śiṣṭācārānumitā śrutiḥ granthārambhe maṅgalakartavyatāyāṃ<BR>
pramāṇamiti udayanācāryāśayo 'vagamyate, maṅgalaṃ samāptiphalakamiti<BR>
ca/<BR>
<BR>
<BR>
<b>tatna bhūṣaṇakārāśayaḥ</b><BR>
<BR>
<BR>
nyāyabhūṣaṇakārāḥ -<BR>
praṇāmakṛtena hi maṅlenaṃ adharmapratibandhakena adharmaṃmūlā<BR>
vighnavināyakāḥ protsāryante/ tataḥ śāstraparisamāptirityarthavān<BR>
praṇāmaḥ/ yatra tu na samāptistatra praṇāmasyāsamyakatvamanumeyaṃ<BR>
karturadharmabāhulyaṃ vā/ yatrāpyantareṇa praṇāmaṃ<BR>
śāstraparisamāptirdṛśyate, tatrāpi mānasaḥ kāyiko vā<BR>
praṇāmo 'numeyaḥ, sādhanāntarasādhyo vā dharmaḥ/ vācikapraṇāme<BR>
tvanyeṣāmapyupadeśasiddhiriti viśeṣaḥ/ yasya tu vighnaheturadharma eva<BR>
nāsti, tenāpi tadāśaṅkyā kartavya eva praṇāmaḥ/ śatrvādyāśaṅkyā<BR>
astrādisaṃgrahavaditi nirūpayantaḥ maṅgalasyāvaśyakartavyatāṃ<BR>
bodhayanti/ maṅgalakartavyatāyāṃ pramāṇaṃ tu te na pratyapādayan/<BR>
maṅgalasya samāptiphalakatvameva bhāsarvañjñābhimatam/<BR>
<BR>
<BR>
<b>vaiśeṣikadarśanarīti</b>ḥ<BR>
<BR>
<BR>
vaiśeṣikadarśane<BR>
'athāto dharmaṃ vyākhyāsyāmaḥ' iti prathamasūtre ādau athaśabdaṃ<BR>
prayuñjānaḥ kaṇādo maṅgalamācarati smeti upaskārakāro vyācaṣṭe/<BR>
bhāṣyakāraḥ praśastapādācāryaḥ 'praṇamya hetumīśvaram'<BR>
<BR>
<BR>
----------------------------------------<BR>
<BR>
<BR>
itīśvarapraṇāmātmakaṃ<BR>
maṅgalamanvatiṣṭhat/ tatra kiraṇāvalyām1 - kṛtamaṅgalena cārabdhaṃ<BR>
karma parisamāpyate pracīyate ca/ (pracayo nāma prāripsitasya granthasya<BR>
gurūṇā śiṣyāya dānasyāvicchedaḥ/) na cānvayavyatirekābhyāṃ<BR>
vyabhicārāt maṅgalasya nirvighnaparisamāptihetutvaṃ na bhavatīti<BR>
vācyam/ āgamamūlakasya kāryakāraṇabhāvasyābādhyatvāt/ satyapi<BR>
maṅgale samāptyabhāvastu karmakartṛsādhanavaiguṇyāditi pratyapādi/<BR>
<BR>
<BR>
nyāyakandalīkāro 'pi<BR>
'praṇamya hetumīśvaram' iti ślokaṃ vyācakṣāṇa āha2 - karmārambhe hi<BR>
devatā guruśca namaskriyate iti śiṣṭācāro 'yam/ phalaṃ ca<BR>
namaskārasya vighnadhvaṃsaḥ/ nanu kiṃ namaskārādeva vighnopaśamaḥ<BR>
utānyasmādapi/ na tāvannamaskārādevetyasti niyamaḥ/ asatyapi<BR>
namaskāre nyāyamīmāṃsābhāṣyayoḥ parisamāptatvāt/ yadā<BR>
cānyasmādapi tadā niyamena maṅgalācaraṇam vyartham/ atrocyate/<BR>
namaskārādeva vighnopaśamo bhavati, śiṣṭaiḥ niyamena granthārambhe<BR>
tadanuṣṭhānāt/ na ca nyāyamīmāṃsābhāṣyakārābhyāṃ na kṛto<BR>
namaskāraḥ/ kiṃ tu kṛto 'pi granthe na nyabandhi/ kathamidaṃ jñāyata iti<BR>
cet - kartuḥ śiṣṭatayaiva/ mleccho 'pi tāvat gurvārambhe karmaṇi na<BR>
pravartate yāvadiṣṭān na namasyati/ tathā ca paramāstikau<BR>
vātsyāyanaśabarasvāminau maṅgalaṃ<BR>
nānvatiṣṭhatāmityetadasaṃbhāvitam<BR>
<BR>
<BR>
<b>maṅgalācāre smṛtisaṃmatiḥ</b><BR>
<BR>
<BR>
maṅgalācāre<BR>
smṛtirapi pramāṇam/ tathā hi manuḥ3---<BR>
<BR>
<BR>
"maṅgalācārayuktaḥ syāt prayatātmā<BR>
jitendriya/<BR>
<BR>
<BR>
japecca juhuyāccaiva<BR>
nityamagnimatandritaḥ//<BR>
<BR>
<BR>
-----------------------------------------<BR>
<BR>
<BR>
maṅgalācārayuktānāṃ<BR>
nityaṃ ca prayatātmanām/<BR>
<BR>
<BR>
japatāṃ juhvatāṃ caiva<BR>
vinipāto na vidyate //"<BR>
<BR>
<BR>
iti/ vinipāta<BR>
ityasya vighna ityarthaḥ/ atra dvitīyaślokaḥ maṇikāraiḥ<BR>
maṅgalavādānte pramāṇatayā udāhṛtaḥ/<BR>
<BR>
<BR>
<b>tatra itihāsasaṃmatiḥ</b><BR>
<BR>
<BR>
itihāsaśreṣṭhe<BR>
mahābhārate1 vyāsasaṃhitāṃ śrotumicchadbhiḥ maharṣibhiḥ prārthitaḥ<BR>
sautiḥ paurāṇikaḥ kathārambhāt prāk---<BR>
<BR>
<BR>
"ādyaṃ puruṣamīśānaṃ puruhūtaṃ puruṣṭutam/<BR>
<BR>
<BR>
<BR>
ṛtamekākṣaraṃ brahma<BR>
vyaktāvyaktaṃ sanātanam//<BR>
<BR>
<BR>
asacca sadasaccaiva<BR>
yadviśvaṃ sadasatparam/<BR>
<BR>
<BR>
parāvarāṇāṃ sraṣṭāraṃ<BR>
purāṇaṃ paramavyayam//<BR>
<BR>
<BR>
maṅgalyaṃ maṅgalaṃ<BR>
viṣṇuṃ vareṇyamanaghaṃ śucim/<BR>
<BR>
<BR>
namaskṛtya hṛṣīkeśaṃ<BR>
carācaraguruṃ harim//<BR>
<BR>
<BR>
maharṣeḥ pūjitasyeha<BR>
sarvalokairmahātmanaḥ/<BR>
<BR>
<BR>
pravakṣyāmi mataṃ puṇyaṃ<BR>
vyāsasyādbhutakarmaṇaḥ//"<BR>
<BR>
<BR>
itīṣṭadevatānamaskārapūrvakaṃ kathāmārabhamāṇaḥ granthārambhe<BR>
maṅgalācaraṇasyāvaśyakartavyatāṃ nivedayati/ evaṃ viṣṇupurāṇe 'pi<BR>
parāśara2ḥ---<BR>
<BR>
<BR>
"viṣṇuṃ grasiṣṇuṃ viśvasya sthitau sarge tathā<BR>
prabhum/<BR>
<BR>
<BR>
praṇamya<BR>
jagatāmīśamajamakṣayamavyayam//<BR>
<BR>
<BR>
kathayāmi<BR>
yathāpūrvam.......'<BR>
<BR>
<BR>
iti<BR>
viṣṇunamaskārapūrvakaṃ granthamārabhate sma/<BR>
<BR>
<BR>
-----------------------------------------<BR>
<BR>
<BR>
<b>maṇikṛnmatam</b><BR>
<BR>
<BR>
maṇikārāḥ ādau<BR>
saṃpradāyamatamanusṛtya vistareṇa maṅgalasya samāptiphalakatvaṃ<BR>
sādhayāmāsuḥ/ śiṣṭācārānumitaśrutireva maṅgalakartavyatāyāṃ<BR>
pramāṇamityapi nyarūpayan/ tato maṅgalasya vighnadhvaṃsaḥ phalamiti<BR>
svasiddhāntaṃ vistareṇa samavarṇayan/<BR>
<BR>
<BR>
<b>annambhaṭṭasyāśayaḥ</b><BR>
<BR>
<BR>
dīpikākārā<BR>
annambhaṭṭāḥ śiṣṭācāreṇānumitā 'samāptikāmo maṅgalamācaret'<BR>
iti śrutiḥ granthārambhe maṅgalakartavyatāyāṃ pramāṇam/ maṅgalasya<BR>
samāptiḥ phalam/ vighnadhvaṃso dvāram/ vighnasamasaṃkhyākasya maṅgalasya<BR>
kāraṇatvāt nānvayavyabhicāraḥ/ janmāntarīyamaṅgalamādāya na<BR>
vyatirekavyabhicāra iti nirūpayanti/ prakāśikāyām maṅgalasya<BR>
vighnadhvaṃsaḥ phalamiti maṇikṛnmatamapi saṃgṛhītam/ na kevalaṃ śrutiḥ<BR>
maṅgalakartavyatāyāṃ pramāṇam, api tu<BR>
<BR>
<BR>
'maṅgalaṃ kartavyaṃ<BR>
samāptiphalakatvāt' ityanumānamapi tatra pramāṇamiti<BR>
pratipādayāmbabhūvuḥ prakāśikākṛtaḥ/<BR>
<BR>
<BR>
<b>[ 2 ]</b> <b>tamovādaḥ</b><BR>
<BR>
<BR>
navaiva dravyāṇīti<BR>
dravyavibhajanamasaṃgatam/ pṛthivyādinavadravyavyatiriktasya<BR>
tamonāmakasya dravyasya sadbhāvāditi mīmāṃsakamatarītyā ākṣipya<BR>
tamasaḥ tejo 'bhāve 'ntarbhāvāt na tadatiriktaṃ dravyamiti dravyamiti<BR>
dīpikāyāṃ nyarūpyata/ tatra mīmāṃsakānāmayamāśayaḥ- tamaso dravyatvaṃ<BR>
tāvadavaśyamaṅgīkaraṇīyam/ 'nīlaṃ tamaḥ' iti pratītyā rūpavattvasya<BR>
'calati tamaḥ' iti pratītyā kriyāvattvasya cāvagamena<BR>
rūpavattvakriyāvattvābhyāṃ dravyatvavyāpyābhyāṃ dravyatvasiddheḥ/ tathā ca<BR>
tamo dravyaṃ nīlādiprakārakābādhitapratītiviṣayatvāt ghaṭavat<BR>
ityanumānaṃ tamaso dravyatve pramāṇam/ na ca yatra yatrālokābhāvaḥ<BR>
tatra<BR>
<BR>
<BR>
cākṣuṣapramāviṣayatvābhāvaḥ iti vā yatra<BR>
yatrālokābhāvavadviṣayakajñānatvaṃ tatra cākṣuṣapramātvābhāva iti vā<BR>
vyāptisattvāt 'nīlaṃ tamaḥ' iti pratyayasya pramātvāsaṃbhavāt<BR>
uktahetuḥ svarūpāsiddha iti vācyam/ ālokādyātmake tejasi<BR>
saṃyogasaṃbandhāvacchinnālokābhāvasattvena tatra<BR>
cākṣaṣupramāviṣayatvasyaiva sattvena vyabhicārāt uktavyāpterasaṃbhavāt/<BR>
na ca tejobhinnatvaṃ niveśya vyāptirvaktavyā/ tathā ca yatra yatra<BR>
tejobhinnatve sati ālokābhāvaḥ tatra tatra cākṣuṣapramāviṣayatvābhāva<BR>
iti vyāpterna vyabhicāra iti vācyam/ tathāpi tamastvena<BR>
bhavadabhimate ālokābhāve ālokasaṃyogarūpakāraṇābhāve 'pi<BR>
cākṣuṣapramāviṣayatvasyaiva sattvena vyabhicārasya durvāratvāt/ evaṃ<BR>
ālokābhāvaḥ tamaḥ, rūpapratītyabhāvaḥ tamaḥ, viyadvyāptaṃ<BR>
pārthivaparamāṇugatanailyameva tama iti pakṣāḥ na saṃgacchante/<BR>
vidhirūpeṇa nañullekharahitatayā pratīyamānasya tamasaḥ<BR>
abhāvarūpatvāsaṃbhavāt/ nailyāśrayatayā pratīyamānasya tamasaḥ<BR>
nailyarūpatvāsaṃbhavācca/ na ca vidhirūpeṇa pratīyamānatvasya<BR>
bhāvatvasādhakatve pralayavināśādipadollikhitapratītiviṣayasya<BR>
pradhvaṃsasyābhāvatvānupapattiriti vācyam/<BR>
nailyacalanādiguṇakriyāśrayasya itaraviviktasya vastunaḥ<BR>
sphuṭopalambhavat bhūtale ghaṭapralaya ityādau viviktatayā<BR>
bhāvarūpavastvantarānupalambhāt pralayasyābhāvarūpatvāt/ api ca ghaṭasya<BR>
pralayaḥ ghaṭasya vināśa ityevaṃ sapratiyogikatayā upalambhāt<BR>
pralayasyābhāvarūpatvam/ tamasastu niṣpratiyogikatayā upalambhāt<BR>
nābhāvarūpatvam/ na<BR>
<BR>
<BR>
codbhūtayapavatpārthivasyodbhūtasparśavattvaniyamāt tamasaḥ<BR>
pārthivatve tatra sparśopalambhaprasaṅgaṃ iti vācyam/<BR>
indranīlamaṇyālokādīnāṃ nīlarūpavattayā pārthivatvāvaśyaṃbhāvāt<BR>
tatra vyabhicāreṇa uktaniyamāsaṃbhavāt/<BR>
<BR>
<BR>
nanu 'tamo na dravyam,<BR>
ālokābhāvavatve sati cākṣuṣapratyakṣaviṣayatvāt ālokābhāvavat'<BR>
ityanumānena tamaso dravyatvābhāvasiddheḥ kathaṃ tasya dravyatvam/<BR>
ghaṭādau vyabhicāravāraṇāya ālokābhāvavattve satīti viśeṣaṇamiti<BR>
cet - kimidamanumānaṃ prābhākaraiḥ prayujyate, uta naitāyikaiḥ,<BR>
āhosvit rūpamātraṃ tama iti vādibhiḥ/ nādyaḥ, tanmate<BR>
atiriktābhāvānaṅgīkāreṇa ālokābhāvarūpadṛṣṭāntasya<BR>
tadghaṭitahetoścāsiddheḥ/ na dvitīyaḥ, naiyāyikamate<BR>
ālokābhāvasyaiva tamastvāt pakṣadṛṣṭāntabhedābhāvāt/ tathā ca<BR>
ālokābhāva eva dravyabhedasādhanamiti paryavasānāt siddhasādhanaṃ<BR>
doṣaḥ iti/ na tṛtīyaḥ/<BR>
divābhītādidṛśyamānairdravyairvyabhicārāt/<BR>
mānuṣacākṣuṣaviṣayatvādityuktāvapi<BR>
yogidṛśyamānairdravyairvyabhicārāt/<BR>
<BR>
<BR>
tathā ca tamaso<BR>
dravyatve siddhe gandhaśūnyatvāt pṛthivītvābhāve nīlarūpavattvāt<BR>
jalāditvābhāve ca siddhe atiriktadravyatvaṃ sidhyatīti/<BR>
<BR>
<BR>
<b>naiyāyikamatam</b><BR>
<BR>
<BR>
prauḍhaṃ prakāśakaṃ ca<BR>
yattejaḥ tatsāmānyābhāvastama ityetāvataivopapattau<BR>
atiriktadravyatvakalpane pramāṇābhāvaḥ/ tamo na dravyaṃ<BR>
ālokāsahakṛtacakṣurgrāhyatvāt ālokābhāvavat ityanumānaṃ<BR>
tamaso dravyatvābhāve pramāṇam/ tejassāmānyābhāvarūpaṃ tamaḥ pakṣa.,<BR>
tejoviśeṣābhāvo dṛṣṭānta iti pakṣadṛṣṭāntabhedābhāva iti<BR>
dūṣaṇasya nāvakāśaḥ/ atha vā tamaśśabdavācyaṃ pakṣaḥ ālokābhāvo<BR>
dṛṣṭānta iti na doṣaḥ/ 'nīlaṃ tamaḥ' 'calati tamaḥ' iti<BR>
pratītyorbhramatvāt na tābhyāṃ rūpavattvaṃ kriyāvattvaṃ vā tamasaḥ<BR>
sidhyatīti naiyāyikamatam/<BR>
<BR>
<BR>
atrāhuḥ -<BR>
rūpādimattāpratīterbhramatvaṃ na vaktuṃ śakyam/ 'nīlaṃ tamaḥ' 'calati<BR>
tamaḥ' iti pratītyanantaraṃ 'nedaṃ tamo nīlam' 'nedaṃ tamaścalati'<BR>
iti bādhakapratītyanudayena tasyāḥ bhramatvāyogāt/ kiṃ ca<BR>
tamasastejobhāvarūpatve kiñjinniṣṭhanīlarūpāropeṇa nīlaṃ tama iti<BR>
pratītirūpapādanīyā/ tathā sati kiñcinniṣṭhapītarūpāropeṇa kadācit<BR>
pītaṃ tama iti pratītirapi syāt/<BR>
maṇimayameruśikharādirūpādyāropeṇa nīlaṃ nabhaḥ pītaṃ nabhaḥ<BR>
ityādipratītivat/ tasmādanyadīyanīlarūpādarāropāsambhavena<BR>
rūpavattāpratīterbhramatvāyogena pramātvasyaivāvaśyakatayā<BR>
nīlarūpavattvādinā<BR>
<BR>
<BR>
tamaso 'tiriktadravyatvaṃ<BR>
siddhameva/<BR>
<BR>
<BR>
nanu<BR>
niruktayuktibhistamaso 'tiriktarūpavaddravyatvāṅgīkāre ālo<BR>
kasahakṛtacakṣurgrāhyatvaṃ syāt/ dravyavṛttilaukikaviṣayatāsaṃbandhena<BR>
cākṣuṣatvāvacchinnaṃ prati ālokasahakṛtacakṣuṣaḥ kāraṇatvāvaśyaṃbhāvāt<BR>
tamoviṣayakacākṣuṣasya ālokavirahe 'pi jāyamānatvānna<BR>
tamaso 'tiriktadravyatvasiddhiḥ/ na ca tamobhinnadravyacākṣuṣatvāvacchinnaṃ<BR>
pratyevālokasya kāraṇatvāṅgīkārāt nānupapattiriti vācyam/<BR>
kāryatāvacchedake tamobhinnatvaniveśena gauravāpatteriti cet - na/<BR>
bhavanmate 'pi tejoviṣayaka pratyakṣe tejo 'ntarasaṃnikarṣānapekṣaṇena<BR>
ālokasahakṛtacakṣuṣaḥ kāraṇatve alokātmakadravyacākṣuṣānupapattyā<BR>
<BR>
<BR>
tejobhinnadravyacākṣuṣatvāvacchinnaṃ pratyeva<BR>
ālokasahakṛtacakṣuṣaḥ kāraṇatvaṃ vācyam/ tathā ca<BR>
tejoviṣayakacākṣuṣaṃ prati ālokasahakṛtacakṣuṣaḥ kāraṇatvābhāvena<BR>
andhakāre sūvarṇātmakatejaścākṣuṣāpattyā tadvāraṇāya suvarṇabhinnaṃ<BR>
yattejaḥ tadbhinnadravyacākṣuṣaṃ prati ālokasahakṛtacakṣuṣaḥ<BR>
<BR>
<BR>
kāraṇatvaṃ vācyamiti<BR>
kāryatāvacchedakagauravasya duṣpariharatvāt/ ataḥ tamobhinnaṃ<BR>
suvarṇabhinnatejobhinnaṃ ca yaddravyaṃ tadviṣayakacākṣuṣaṃ pratyeva<BR>
ālokasahakṛtacakṣurgrāhyatvābhāve 'pi kṣativirahāt<BR>
tamaso 'tiriktadravyatvasiddhirniṣpratyūhaiveti/<BR>
<BR>
<BR>
<b>[ 3 ]</b> <b>suvarṇavicāraḥ</b><BR>
<BR>
<BR>
<b>tatra<BR>
prācīnamatam</b><BR>
<BR>
<BR>
nyāyasūtratadbhāṣyavaiśeṣikasūtreṣu suvarṇasya<BR>
taijasatvaprastāvo na dṛśyate/ paraṃ tu<BR>
'trapusīsaloharajatasuvarṇānāmagnisaṃyogāddravatvamadbhiḥ<BR>
sāmānyam' (vai. sū. 2-1-7) iti sūtraṃ suvarṇasya naimittikadravatvaṃ<BR>
bodhayati/ tatra sūtre 'taijasānām' iti padamadhikamāsīditi<BR>
jñāyate/ yato vedāntadeśikaiḥ sarvārthaṃsiddhau1 --<BR>
'trapusīsalohasuvarṇānāṃ taijasānāmagnisaṃyogāt dravatvamadbhiḥ<BR>
sāmānyam' iti<BR>
<BR>
<BR>
-----------------------------------------<BR>
<BR>
<BR>
vaiśeṣikasūtramuddhṛtamasti/ tena ca suvarṇasya taijasatvaṃ<BR>
kaṇādasyāpi saṃmatamiti jñāyate/ praśastapādabhāṣye1<BR>
<BR>
<BR>
tejonirūpaṇaprakaraṇe<BR>
viṣayarūpaṃ tejaḥ bhaumadivyodaryākarajabhedāt caturdhā vibhajya<BR>
'ākarajaṃ suvarṇādi' ityetāvanmātramuktam/ tatra kandalīkāraḥ2 --<BR>
'ākaraḥ sthānaviśeṣaḥ/ tasmin suvarṇarajatādi taijasaṃ dravyaṃ jāyate/<BR>
suvarṇādīnāṃ taijasatve tāvadāgamaḥ pramāṇam/ nyāyaścābhihitaḥ/<BR>
bhogināmadṛṣṭavaśena bhūyasāṃ pārthivāvayavānāmupaṣṭambhāt<BR>
anudbhūtarūpasparśaṃ piṇḍībhāvayogyaṃ suvarṇādikamārabhyate/ tatra<BR>
pārthivadravyasamavetā rasādaya upalabhyante' ityāha/ atra āgamapadena<BR>
'agnerapatyaṃ prathamaṃ hiraṇyam' iti śrutivākyaṃ vivakṣitam/<BR>
<BR>
<BR>
'kṣititejasornaimittikadravatvayogaḥ'3<BR>
<BR>
<BR>
iti<BR>
bhāṣyavyākhyāvasare kandalyāṃ suvarṇasya taijasatvasādhako<BR>
nyāyo 'bhihitaḥ/ sa ca - sūvarṇe dravatvaṃ nāsti/ gurutvamiva<BR>
pṛthivyāmeva vidyamānaṃ dravatvaṃ dahyamāneṣu suvarṇeṣu<BR>
saṃyuktasamavāyāt pratīyata iti cet - na/<BR>
pārthivadravatvasyātyantāgnisaṃyogena bhasmībhāvadarśanāt<BR>
suvarṇadravatvasya cātyantāgnisaṃyoge 'pi bhasmībhāvavirahāt suvarṇaṃ<BR>
na pārthivam iti/<BR>
<BR>
<BR>
kiraṇāvalyāmapi4 --<BR>
'suvarṇādikaṃ na pārthivam<BR>
atyanatānalasaṃyoge 'pyaparāvartamānarūpavattvāt jalavat'<BR>
ityanumānena suvarṇasya pṛthivībhinnatvaṃ prasādhya<BR>
sāṃsiddhikadravatvaśaityayorabhāvāt<BR>
snehāvinābhūtadravyāntarasaṃgrahānupalambhācca jalabhinnatvaṃ saṃsādhya,<BR>
rūpavattvāt vāyuprabhṛtyanyatvaṃ sādhayitvā pariśeṣāt taijasatvaṃ<BR>
prasādhitam/<BR>
<BR>
<BR>
-----------------------------------------<BR>
<BR>
<BR>
<b>maṇikārāśayaḥ</b><BR>
<BR>
<BR>
maṇikārā api<BR>
kandalīkiraṇāvalyādṛtaṃ panthānamevānusṛtyānumānena suvarṇasya<BR>
taijasatvaṃ sādhitavantaḥ/ tatrānuktāni anyānyapi kānicidanumānāni<BR>
maṇau pradarśitānīti viśeṣaḥ/<BR>
<BR>
<BR>
tāni yathā ---<BR>
<BR>
<BR>
( 1 )<BR>
atyantāgnisaṃyogi pītarūpavaddravyaṃ<BR>
vijātīyarūpapratibandhakadravardravyasaṃyuktam, naktandivamagnisaṃyoge 'pi<BR>
<BR>
<BR>
<BR>
pītarūpātiriktarūpānāśrayatvāt,<BR>
tāvatparyantamagnisaṃyuktajalamadhyasthapītaṭavat/<BR>
<BR>
<BR>
( 2 )<BR>
atyantāgnisaṃyogenānucchidyamānadravatvādhikaraṇaṃ taijasam<BR>
jalapṛthivībhyāmanyatve sati rūpavattvāt<BR>
<BR>
<BR>
vahnivat/<BR>
<BR>
<BR>
( 3 ) pītaṃ<BR>
dravatvādhikaraṇaṃ dravatvocchedapratibandhakadravadravyasaṃyuktam<BR>
<BR>
<BR>
atyantāgnisaṃyoge 'pyanucchidyamānadravatvādhārapārthivatvāt<BR>
kvathyamānajalamadhyasthitaghṛtavat/<BR>
<BR>
<BR>
( 4 ) vivādādhyāsitaṃ<BR>
dravatvādhikaraṇaṃ taijasaṃ asati dravadravyasaṃyoge<BR>
<BR>
<BR>
atyantāgnisaṃyoge 'pyanucchidyamānadravatvādhāratvāt yannaivaṃ<BR>
tannaivaṃ yathā jalaṃ ghṛtaṃ vā/<BR>
<BR>
<BR>
( 5 ) tejastvaṃ<BR>
nādravarūpavanmātravṛtti rūpavadvṛttidravyatvasākṣādvyāpyajātitvāt<BR>
pṛthivītvavat/<BR>
<BR>
<BR>
yadvā<BR>
<BR>
<BR>
tejastvaṃ drutavṛtti<BR>
rūpavadvṛttidravyatvasākṣādvyāpyajātitvāt jalatvavat/<BR>
<BR>
<BR>
( 6 ) suvarṇārambhakāḥ<BR>
paramāṇavaḥ na pārthivāḥ<BR>
atyantāgnisaṃyogenānucchidyamānadravatvādhikaraṇatvāt<BR>
<BR>
<BR>
jalaparamāṇuvat/<BR>
taijasā vā tata eva, yannaivaṃ tannaivaṃ yathā ghṛtaparamāṇuḥ/<BR>
<BR>
<BR>
( 7 ) pārthivārabdhaṃ<BR>
taijasārabdhaṃ vā suvarṇamapārthivaṃ taijasaṃ vā<BR>
<BR>
<BR>
atyantāgnisaṃyoge 'pyanucchidyamānadravatvādhikaraṇaparamāṇvārabdhatvāt<BR>
iti vā/<BR>
<BR>
<BR>
dīpikāyāmapyannambhaṭṭaḥ imāmeva rītimavalambya suvarṇasya<BR>
taijasatvaṃ sādhayati/<BR>
<BR>
<BR>
<b>ekadeśimatena suvarṇasya<BR>
pārthivatvam</b><BR>
<BR>
<BR>
muktāvalīvyākhyāne<BR>
dinakarīye1 --- 'navīnāstu' ityādinā suvarṇasya pārthivatvasādhakaṃ<BR>
matāntaramupanyastam/ teṣāmāśayastu 'pītaṃ suvarṇaṃ drutam' iti<BR>
pratītyā pītarūpavati suvarṇe ata eva pārthive dravatvavattvamavagamyate/<BR>
tathā pratīyamānasya pārthivadravatvasya atitāpe 'pyanucchedāt tatra<BR>
vyabhicāro durvāraḥ/ na ca tādṛśapratītirbhramarūpeti vācyam/<BR>
bādhakābhāvāt/ na ca tasya pārthivatve agnisaṃyogāttadīyarūpanāśaḥ<BR>
kuto na bhavatīti vācyam/ anubhavabalena rūpanāśaṃ prati tādātmyena<BR>
suvarṇasya pratibandhakatvāṅgīkārāditi/<BR>
<BR>
<BR>
atredaṃ vicāraṇīyam<BR>
--- pratibandhakābhāvaviśiṣṭaḥ atyantāgnisaṃyogaḥ pārthivadravatvanāśaṃ<BR>
prati heturiti<BR>
<BR>
<BR>
kāryakāraṇabhāvaḥ<BR>
āvaśyakaḥ/ tatra suvarṇasthapārthivabhāgamatadravatvanāśarūpakāryasya abhāvaḥ<BR>
pratibandhakābhāvaviśiṣṭātyantāgnisaṃyogarūpakāraṇābhāvaprayuktaḥ<BR>
iti nirvivādam/ tatra tādṛśaviśiṣṭābhāvarūpaḥ kāraṇābhāvaḥ na<BR>
viśeṣyābhāvāt, atyantāgnisaṃyogarūpasya viśeṣyasya yatra sattvāt/<BR>
kiṃ tu pratibandhakābhāvarūpasya viśeṣaṇasyā bhāvādeva vaktavya iti<BR>
pratibandhaka kiñcit dravadravyāntaraṃ tatrāstīti vaktavyam/ tasyāpi<BR>
pṛthivītve taddravatvanāśapratibandhakaṃ dravyāntaraṃ tasyāpi<BR>
tathetyanavasthā syāt/ ataḥ pratibandhakāntaraṃ vinā<BR>
avinaśyaddravatvādeva tanna pṛthivī iti/<BR>
<BR>
<BR>
-----------------------------------------<BR>
<BR>
<BR>
dīpikākārāḥ<BR>
pārthivabhāgasyāpi dravatvaṃ tejobhāgasyāpi dravatvamaṅgīkurvanti/<BR>
'pītadravyadravatvanāśa' 'dravadravyāntara' iti padayoḥ svārasyāt/<BR>
muktāvalyāṃ tu 'jalamadhyasthamaṣīkṣodavattasyādrutatvāt' iti granthena<BR>
pārthivabhāgasya dravatvābhāva eva pratipāditaḥ/ ata eva tadanusāreṇa<BR>
suvarṇasya taijasatvasādhakamanumānāntaraṃ muktāvalyāmupanyastamiti<BR>
<BR>
<BR>
bālapriyākārāḥ<BR>
vistareṇa nirūpayanti/<BR>
<BR>
<BR>
<b>[ 4 ]</b> <b>vāyupratyakṣavicāraḥ</b><BR>
<BR>
<BR>
dīpikākārāḥ<BR>
sparśānumeyo vāyurityādinā sparśaliṅgakānumānavedyatvaṃ vāyoḥ<BR>
prasādhya rūparahitatvāt vāyuḥ na pratyakṣavedya iti nyarūpayan/<BR>
etattattvamadhunā parīkṣyate/<BR>
<BR>
<BR>
bahidindriyajanyadravyapratyakṣasāmānyaṃ prati udbhūtarūpaṃ<BR>
kāraṇam/ tathā ca vāyorudbhūtarūpavirahāt na pratyakṣagocaratvam,<BR>
kiṃ tvanumānaikavedyatā/ tathā ca vaiśeṣikaṃ sūtram --- 'sparśaśca<BR>
vāyoḥ' [vai. sū. 2-1-9] iti/ caśabdena śabdadhṛtikampā gṛhyanta/<BR>
ataḥ sparśādibhirvāyuranumeyaḥ, na tu pratyakṣa iti sūtrārthaḥ/<BR>
<BR>
<BR>
tathā ca<BR>
praśastapādabhāṣyam1 ---<BR>
<BR>
<BR>
'viṣayastūpalabhyamānasparśādhiṣṭhānabhūtaḥ<BR>
<BR>
<BR>
sparśaṃśabdadhṛtikampaliṅgaḥ'<BR>
<BR>
<BR>
iti/ tatra<BR>
kandalīkāraḥ2 --- na tāvadvāyorastitve pratyakṣaṃ pramāṇam,<BR>
sparśādanyasya tvacā agrahaṇāt/ na ca vāyurvātīti jñānāt vāyuḥ<BR>
pratyakṣa iti vācyam/ tasya jñānasya sparśaliṅgakānumitirūpatvāt/<BR>
yatra yatra spārśanapratyakṣaviṣayatvaṃ tatra tatra cākṣuṣapratyakṣaviṣayatvamiti<BR>
vyāpteḥ ghaṭādau darśanāt rūpābhāvena vāyau cākṣaṣatvarūpasya<BR>
vyāpakasya<BR>
<BR>
<BR>
-----------------------------------------<BR>
<BR>
<BR>
nivṛttau tadvyāpyaṃ<BR>
spārśanatvamapi nivartate/ ato vāyurna pratyakṣaviṣayaḥ, api tvanumeya<BR>
iti nyarūpayat/<BR>
<BR>
<BR>
<b>maṇikāramatam</b><BR>
<BR>
<BR>
dravyaviṣayakaspārśanaṃ prati nodbhūtasparśamātraṃ prayojakam/<BR>
tathā sati udbhūtasparśāśrayasya nidāghoṣmaṇaḥ pratyakṣatayā<BR>
tadvṛttisaṃkhyāderapi pratyakṣatā syāt/ yogyavyaktivṛtteḥ saṃkhyāyāḥ<BR>
yogyatvamiti niyamāt/ na khalūṣmaṇi kareṇa parāmṛṣṭe 'pi<BR>
tadgatāṃ saṃkhyāṃ ko 'pyadhyakṣayati/ nāpi dravyapratyakṣaṃ prati<BR>
udbhūtarūpamātraṃ prayojakam, tathā sati<BR>
<BR>
<BR>
udbhūtarūpavataḥ<BR>
candrādyudyotasyāpi pratyakṣatayā tadgatasaṃkhyāyā api pratyakṣatā<BR>
prasajyeta/ na hi nipuṇamavalokayannapi candraprabhādigataṃ saṃkhyādikaṃ<BR>
kaścit paśyati/ ataḥ pratyekaṃ vyabhicārāt udbhūtasparśaḥ<BR>
udbhūtarūpaṃ cetyubhayamapi dravyapratyakṣatve prayojakamiti vaktavyam/<BR>
candrādyālokaḥ udbhūtarūpavānapi udbhūtasparśavānna bhavati/<BR>
nidāghoṣmā udbhūtasparśavānapi nodbhūtarūpavān/<BR>
atastayorapratyakṣatvāt tadgatasaṃkhyāyāḥ pratyakṣatā āpādayituṃ na<BR>
śakyate/ tathā ca vāyurudbhūtasparśavānapi nodbhūtarūpavāniti na<BR>
pratyakṣaḥ/<BR>
<BR>
<BR>
api ca dravyapratyakṣaṃ<BR>
prati nodbhūtasparśaḥ kāraṇam/ tathā sati pakṣikāṇḍe calati<BR>
pūrvadeśavibhāgottaradeśasaṃyogayoḥ pratyakṣatā na syāt/<BR>
prabhāmaṇḍalātmakayoḥ pūrvottaradeśayoḥ udbhūtasparśaśūnyatvāt/ ata<BR>
udbhūtarūpameva dravyapratyakṣatāyāṃ tantramiti saṃpradāyavidaḥ/<BR>
tanmate 'pi udbhūtarūpaśūnyo vāyurapratyakṣa eveti maṇikārāḥ<BR>
pratyapīpadan/<BR>
<BR>
<BR>
evaṃ ca<BR>
bahirindriyajanyadravyapratyakṣaṃ prati udbhūtarūpasya kāraṇatve niścite<BR>
'vāyuḥ bahirindriyajanyapratyakṣaviṣayaḥ pratyakṣasparśāśrayatvā'<BR>
dityanumāne<BR>
pakṣadharmadravyatvāvacchinnasādhyavyāpakamudabhūtarūpavattvamupādhiḥ/ tathā ca<BR>
vāyuḥ bahirindriyajanyapratyakṣāviṣayaḥ<BR>
<BR>
<BR>
rūpaśūnyadravyatvāt<BR>
ākāśavadityanumānena vāyorapratyakṣatvaṃ sidhyatīti<BR>
maṇikāranirūpaṇasya sārāṃśaḥ/ dīpikākāro 'pyamumeva<BR>
panthānamavalalambe/<BR>
<BR>
<BR>
<b>muktāvalyāṃ vāyoḥ<BR>
pratyakṣatvopapādanam/</b><BR>
<BR>
<BR>
muktāvalyāṃ1navīnāstu ityādinā vāyoḥ pratyakṣattvaṃ<BR>
vyavāsthāpi/ tathā hi - bahirindriyajanyadravyapratyakṣatvāvacchinnaṃ prati na<BR>
rūpaṃ kāraṇaṃ, pramāṇābhāvāt/ api tu cākṣuṣapratyakṣe rūpaṃ,<BR>
<BR>
<BR>
spārśanapratyakṣe sparśaḥ<BR>
kāraṇam/ tathā ca sparśāśrayasya vāyoḥ tvācapratyakṣaviṣayatve na<BR>
kimapi bādhakam/ yathā hi udbhūtasparśaśūnyāyā api prabhāyāḥ 'prabhāṃ<BR>
paśyāmi' ityanubhavabalāt cākṣuṣapratyakṣaviṣayatvamupeyate, tathā<BR>
'vāyuṃ spṛśāmi' ityanubhavāt udbhūtarūpaśūnyasyāpi vāyoḥ<BR>
spārśanapratyakṣaviṣayatve ko virodhaḥ? tarhi yogyavāyuvṛttiḥ<BR>
saṃkhyāpi gṛhyeteti maṇyuktadoṣasya kaḥ parihāra iti cet - ayam/<BR>
sajātīyasaṃvalanarūpāddoṣāt kvacit vāyoḥ saṃkhyā na gṛhyate/<BR>
doṣābhāve tu saṃkhyāgrahaṇamiṣṭameveti/<BR>
<BR>
<BR>
vastutastu pakṣikāṇḍe<BR>
gacchati pūrvottarasaṃyogavibhāgau pratyakṣau/ tatrāśrayasya<BR>
prabhātmakadeśasyāpratyakṣatve tadāśrita saṃyogavibhāgayorapratyakṣatā<BR>
syāditi yuktyā prabhāyāḥ pratyakṣatve 'pi vāyorna tathātvamiti<BR>
maṇikārairuktatvāt prabhādṛṣṭāntena vāyoḥ pratyakṣatā sādhayituṃ na<BR>
śakyate/ vāyau tu naitādṛśī yuktirasti/ ato vāyurapratyakṣa eveti<BR>
dinakaryādau2 spaṣṭam/<BR>
<BR>
<BR>
cintāmaṇiprakāśakāraḥ<BR>
rucidattamiśraḥ vāyoḥ pratyakṣatvameva samarthaṃyate/ udbhūtarūpasparśavati<BR>
sauratejasi pratyakṣe 'pi saṃkhyādikaṃ na pratyakṣam/ tathā vāyāvapyastu/<BR>
yadi ca sauratejasi saṃkhyādikaṃ pratyakṣamevetyaṅgīkriyate, tathā<BR>
vāyāvapi<BR>
<BR>
<BR>
svīkriyatām/ yadvā<BR>
saṃkhyāpratyakṣaṃ prati āśraye udbhūtasparśavattve sati<BR>
udbhūtarūpavattvameva prayojakam/<BR>
<BR>
<BR>
-----------------------------------------<BR>
<BR>
<BR>
ato vāyau saṃkhyā na<BR>
gṛhyate/ tathāpi vāyoḥ spārśanatve udbhūtasparśamātraṃ prayojakamiti<BR>
vāyoḥ spārśaṃnatvaṃ nirābādhamiti tena nyarūpi/<BR>
<BR>
<BR>
<b>[ 5 ]</b> <b>pramālakṣaṇavicāraḥ</b><BR>
<BR>
<BR>
dīpikāyāṃ 'tadvati<BR>
tatprakārako 'nubhavo yathārthaḥ', 'tadabhāvavati<BR>
tatprakārako 'nubhavo 'yathārthaḥ' iti maṇikāraniṣkṛṣṭaṃ<BR>
panthānamavalambya pramāyāḥ apramāyāśca lakṣaṇe abhihite/ atra viṣaye<BR>
prāktanānāmāśayaṃ nūtanalakṣaṇābhidhāne kāraṇaṃ ca vimṛśāmaḥ/<BR>
'tattvajñānānniḥ- śreyasādhigamaḥ' (nyā. sū. 1-1-1) iti prathamasūtre<BR>
tattvajñānasyāpavargopāyatvamuktvā tatprakārapratipādanapare 'duḥkhajanma'<BR>
ityādidvitīyasūtre tattvajñānaṃ mithyājñānasya nivartakamityavadat/<BR>
tena tattvajñānaṃ prameti sūtrakāro manyate/ pramāyā eva<BR>
bhramarūpamithyājñānanivartakatvāt/ tasya bhāvaḥ tattvaṃ -<BR>
viśeṣyavṛttidharmaḥ tasya jñānaṃ tattvajñānam/ viśeṣyavṛttidharmaprakārakaṃ<BR>
jñānaṃ tattvajñānamiti yāvat/ anena viśeṣyavṛttidharmaprakārakajñānatvaṃ<BR>
pramāyāḥ lakṣaṇamiti paryavasyati/ atra pakṣe yathārthasmṛtāvativyāptiḥ<BR>
prasajati, tasyā api viśeṣyavṛttidharmaprakārakajñānatvāt/<BR>
<BR>
<BR>
tṛtīyasūtre bhāṣye1<BR>
--- 'upalabdhisādhanāni pramāṇānīti samākhyānirvacanasāmarthyāt<BR>
boddhavyamiti vadan bhāṣyakāraḥ 'upalabdhi pramā' iti sūcayati/<BR>
'buddhirūpalabdhirjñānamityanarthāntaram' iti (nyā. sū. 1-1-15)<BR>
sūtrānusāreṇa upalabdhipadasya jñānam ityathaḥ/<BR>
nirviṣayakajñānasyāsaṃbhavāt arthaṃviṣayakajñānatvaṃ pramātvamiti labhyate/<BR>
ata eva 'yattat arthavijñānaṃ sā pramitiḥ' iti prathamasūtre bhāṣyam/<BR>
paraṃ tvatra lakṣaṇe smṛtau bhrame cātivyāptiḥ, tayorapi<BR>
arthaviṣayakatvāt jñānatvācca/<BR>
<BR>
<BR>
-----------------------------------------<BR>
<BR>
<BR>
uktānupapattimālocyaiva ṭīkākārāḥ vācaspatimiśrāḥ1 --<BR>
<BR>
<BR>
'lokādhīnāvadhāraṇo<BR>
hi śabdārthasaṃbandhaḥ/ lokaśca<BR>
<BR>
<BR>
smṛteranyāmupalabdhimarthāvyabhicāriṇīṃ pramāmācaṣṭe'<BR>
<BR>
<BR>
ityāhuḥ/<BR>
arthāvyabhicāri smṛtibhinnaṃ jñānaṃ prameti tadarthaḥ/<BR>
jñānasyārthāvyabhicaritatvaṃ yathāvasthitārthaviṣayakatvam/ atra pakṣe 'pi<BR>
yathārthasmṛtāvativyāptidoṣo vartate/<BR>
<BR>
<BR>
ata eva nyāyasāre2<BR>
jñānapadasya sthāne anubhavapadaṃ niveśya 'samyaganubhavaḥ pramā' iti<BR>
pramāyāḥ lakṣaṇamuktam/ anubhave samyaktvaṃ ca<BR>
tathābhūtārthaniścayasvabhāvatvamiti nyāyabhūṣaṇe3/<BR>
<BR>
<BR>
sūtrasthasya tattvajñānasya<BR>
pramāttve smṛtāvativyāptiriti paryālocyaiva 'tattvānubhūtiḥ pramā'<BR>
iti lakṣaṇāvalyāmudamanācāryaiḥ saptapadārthyāṃ<BR>
śivādityamiśraiścābhyadhāyi/ idaṃ lakṣaṇaṃ bahudhā vikalpya khaṇḍana<BR>
khaṇḍakhādye<BR>
<BR>
<BR>
adūṣyata/<BR>
<BR>
<BR>
nyāyakusumāñjalau<BR>
udayanācāryāḥ---<BR>
<BR>
<BR>
'yathārthānubhavo<BR>
mānamanapekṣatayeṣyate'4<BR>
<BR>
<BR>
iti kārikābhāgena<BR>
yathārthānubhavatvaṃ pramāyāḥ lakṣaṇamiti avadan/ anubhavapadasaṃyojanena<BR>
smṛtāvativyāptirnirākṛtā bhavati/ anubhave yathārthatvaṃ yatra yadasti<BR>
tatra tadviṣayakatvameva/ tathā hi bhrāntinirvacanāvasare kusumāñjalau5<BR>
--<BR>
<BR>
<BR>
'yannāsti tatra<BR>
tasyāvagatiriti bhrāntyarthatvāt' ityabhāṇi/<BR>
<BR>
<BR>
tadvyākhyāne prakāśe<BR>
vardhamānopādhyāyaiḥ6---<BR>
<BR>
<BR>
-----------------------------------------<BR>
<BR>
<BR>
'etena yad yatrāsti<BR>
tatra tajjñānaṃ prametyapi nirūktam'<BR>
<BR>
<BR>
ityavādi/ evaṃ ca<BR>
tadvati tatprakārakānubhavatvaṃ pramātvamiti udayanācāryāṇāṃ niṣkṛṣṭaṃ<BR>
pramālakṣaṇam/ maṇikārairapyetallakṣaṇaṃ siddhāntatvena svīkṛtamiti<BR>
dīpikākāro 'pi tadeva lakṣaṇaṃ provāca/<BR>
<BR>
<BR>
<b>smṛtisādhāraṇaṃ pramātvam</b><BR>
<BR>
<BR>
viśvanāthapañcānanena kārikāvalyāṃ pramāyāḥ lakṣaṇadvayamuktam<BR>
---<BR>
<BR>
<BR>
'bhramabhinnaṃ tu<BR>
jñānamatrocyate pramā' (kārikā. 134)<BR>
<BR>
<BR>
'athavā tatprakāraṃ<BR>
yajjñānaṃ tadviśeṣyakam/ tatpramā'<BR>
<BR>
<BR>
(kārikā 135)<BR>
<BR>
<BR>
iti/ tatra prathamaṃ<BR>
lakṣaṇaṃ bhramabhinnatve sati jñānatvamiti/ atra lakṣaṇe śuktirajatayoḥ 'hame<BR>
rajate' iti jñānaṃ rajate rajataviṣayakatvāṃśe pramā itīṣyate/<BR>
tatra bhramabhinnatvaṃ nāstīti avyāptiṃ paryālocya dvitīyaṃ<BR>
lakṣaṇamanusṛtam/ tacca tadvadviśeṣyakatve sati tatprakārakaṃ jñānaṃ<BR>
prameti/<BR>
<BR>
<BR>
atra lakṣaṇadvaye 'pi<BR>
anubhavapadamaniveśva jñānapadasyaiva niveśāt smṛtāvativyāptiḥ<BR>
pramālakṣaṇasyeti śaṅkāyāḥ itthaṃ samādhānamuktaṃ muktāvalyām -<BR>
smṛteḥ pramātvamiṣyata eva/ atastasyā api<BR>
pramālakṣaṇalakṣyatvānnātivyāptiḥ/ yadi smṛteḥ pramātvamabhyupagamyate<BR>
tarhitatkāraṇasya pañcamapramāṇatvamāpadyata iti cet - maivam/<BR>
pramāṇalakṣaṇasyānubhavaghaṭitatvāt/ yathārthānubhavakaraṇaṃ pramāṇamiti<BR>
pramāṇalakṣaṇam/ smṛtikaraṇasyānubhavakaraṇatve nāsti,<BR>
smṛteranubhavatvābhāvāt iti na pramāṇatvaprasaktiḥ iti/<BR>
<BR>
<BR>
viśvanāthasyedamupapādanaṃ yuktarūpaṃ pratibhāti/<BR>
nyāyasūtrakāreṇa mithyājñānavirodhini pramājñāne 'tattvajñānam'<BR>
iti smṛtisādhāraṇajñānapadasyaiva prayogāt smṛterapi pramātvaṃ<BR>
tadabhimatam/ tenaiva 'pratyakṣānumānopamānaśabdāḥ pramāṇāni' (nyā.<BR>
sū. 1-1-3) iti sūtre smṛtikaraṇasya pramāṇamadhye 'parigaṇanāt<BR>
anubhavaghaṭitameva pramāṇalakṣaṇaṃ kartavyamiti sūcitamiti/<BR>
<BR>
<BR>
<b>prakāśikākāraniṣkarṣaḥ</b><BR>
<BR>
<BR>
'tadvati<BR>
tatprakārakānubhavo yathārthaḥ' ityuktāvapi raṅgarajatayoḥ 'ime<BR>
rajataraṅge' iti bhrame 'tivyāptiḥ/ tasyāpi<BR>
rajatatvavadrajataviśeṣyakatve sati rajatatvaprakārakatvāt<BR>
raṅgatvavadraṅgaviśeṣyakatve sati raṅgatvaprakārakatvācca/ ato<BR>
viśeṣyatāprakāratayornirūpyanirūpakabhāvaṃ niveśya<BR>
tadvanniṣṭhāviśeṣyatānirūpitatanniṣṭhaprakāratāśālyanubhavatvaṃ<BR>
pramālakṣaṇaṃ vācyamiti prakāśikāyāṃ niṣkarṣaḥ kṛtaḥ/<BR>
<BR>
<BR>
ayamatrānugamaḥ ---<BR>
prakāratāviśiṣṭaviśeṣyatānirūpakānubhavaḥ pramā/ vaiśiṣṭyaṃ ca<BR>
svāvacchedakasambandhena svāśrayavanniṣṭhatvasavanirūpitatvobhayasambandhena/<BR>
yadvā prakāritāviśiṣṭaviśeṣyitāvadanubhavaḥ pramā/ vaiśiṣṭyaṃ ca<BR>
svāvacchinnatvasvanirūpitaprakāratāviśiṣṭaviśeṣyatānirūpitatvobhayasaṃbandhena/<BR>
prakāratāvaiśiṣṭyaṃ ca svāvacchedakasambandhena<BR>
svāśrayavanniṣṭhatvasambandheneti/ adhikaṃ prasāraṇākhyavyākhyāyāṃ<BR>
draṣṭavyam/<BR>
<BR>
<BR>
paraṃ tvevaṃ<BR>
niṣkṛṣṭalakṣaṇasyāpi nirvikalpakāvyāptiḥ/ niṣprakārake<BR>
nirvikalpakapadābhidheyajñāne tatprakārakatvaghaṭitapramālakṣaṇavirahāt/<BR>
ataḥ tadabhāvavati tatprakārakānubhavaḥ apramā, tadbhinno 'nubhavaḥ pramā<BR>
iti lakṣaṇaṃ vācyam/ muktāvalīkṛtastu nirvikalpakaṃ<BR>
bhramapramābahirbhūntamiti manyante/<BR>
<BR>
<BR>
<b>[ 6 ]</b> <b>kāraṇatraividhyavicāraḥ</b><BR>
<BR>
<BR>
tarkasaṃgraha-dīpikā-kārikāvalī-muktāvalīprabhṛtiṣu<BR>
nyāyavaiśeṣikānusāriṣu prakaraṇagrantheṣu samavāyikāraṇam<BR>
asamavāyikāraṇaṃ nimittakāraṇaṃ ceti kāraṇaṃ tredhā vibhajya tasya<BR>
pratyekaṃ lakṣaṇamapi niṣkṛṣya pratipāditamasti/ paraṃ<BR>
tvādhunikavimarśakāḥ kecana itthaṃ kāraṇasya tredhā vibhāgaḥ na<BR>
sūtrādiṣu prācīneṣu grantheṣūllikhitaḥ kevalaṃ navīnanaiyāyikaiḥ<BR>
pratipādita iti manyante/ etattattvamadhunā paryālocyate/<BR>
<BR>
<BR>
'kriyāguṇavat<BR>
samavāyikāraṇamiti dravyalakṣaṇam' (vai.sū. 1-1-15), ' kāraṇaṃ<BR>
tvasamavāyino guṇāḥ' (vai.sū.5-2-24) 'kāraṇena kālaḥ' (vai.sū.5-2-26)<BR>
ityādivaiśeṣikasūtrāṇāmavalokanena kāraṇatrayamapi<BR>
sūtrākārasaṃmatamiti jñāyate/ praśastapādabhāṣye 'pi kāraṇatrayaṃ<BR>
svīkṛtam/ 'yugapat trayāṇāṃ samavāyyasamavāyinimittakāraṇānāṃ<BR>
vināśāt paratvasya vināśaḥ' ityādayo bhāṣyagranthāḥ draṣṭavyāḥ/<BR>
<BR>
<BR>
yadyapi nyāsasūtreṣu<BR>
kāraṇatrayaprastāvo na dṛśyate, tathāpi vātsyāyanabhāṣye tatsūcanaṃ<BR>
vartate/ tathā hi nyāyadarśaṃne caturthādhyāne prathamāhnike aṣṭādaśaṃ<BR>
sūtram --- 'kramanirdeśādapratiṣedhaḥ' iti/ sūtramidaṃ śūnyameva<BR>
jagadupādānakāraṇamiti matanirākaraṇasaṃdarbhe/ vidyate/ tatra ca<BR>
bhāṣyam ---<BR>
<BR>
<BR>
'bījāvayavāḥ<BR>
kutaścinnimittāt prādurbhūtakriyāḥ<BR>
<BR>
<BR>
pūrvavyūhaṃ jahati<BR>
vyūhāntaraṃ cāpadyante/<BR>
<BR>
<BR>
vyūhāntarāt aṅkura<BR>
utpadyate/ dṛśyante<BR>
<BR>
<BR>
khalvavayavāḥ<BR>
tatsaṃyogāśca aṅkurotpattihetavaḥ'<BR>
<BR>
<BR>
iti/ atra<BR>
'kutaścinnimittāt' ityanena adṛṣṭādirūpaṃ nimittakāraṇaṃ<BR>
sūcitam/ 'avayavāstatsaṃyogāścāṅkurotpattihetavaḥ' ityanena<BR>
avayavarūpaṃ samavāyikāraṇam avayavasaṃyogarūpamasamavāyikāraṇaṃ ca<BR>
sūcitam/ nyāyavārtikakāro 'pi trīṇi kāraṇāni tatra tatra kaṇṭharaveṇa<BR>
nirdiśati/ 'tatkāritatvādahetuḥ' (nyā.sū.4-1-21) iti sūtrasthaṃ<BR>
'tatkāritatvādityevaṃ bruvatā nimittakāraṇamīśvaraḥ ityupagataṃ<BR>
bhavati/ yacca nimittaṃ tat itarayoḥ<BR>
samavāyikāraṇāsamavāyikāraṇayoranugrāhakaṃ yathā turyādi tantūnāṃ<BR>
tatsaṃyogānāṃ ca' iti vārtikam,<BR>
'ghrāṇarasanacakṣustvakśrotrāṇīndriyāṇi bhūtebhyaḥ' (nyā.sū. 1-1-12)<BR>
iti sūtrasthaṃ 'na kiñcidapyekakāraṇakaṃ kāryaṃ dṛṣṭam/ sarvaṃ hi kāryaṃ<BR>
prādurbhavat samavāyyasamavāyinimittakāraṇebhyo bhavati' iti<BR>
vārtikaṃ cātrānusandhānamarhataḥ/ tathā<BR>
<BR>
<BR>
ca<BR>
samavāyikāraṇāsamavāyikāraṇanimittakāraṇarūpeṇa kāraṇaṃ<BR>
trividhamiti vibhāgaḥ prācīnagranthārūḍha iti siddham/ navyagrantheṣu<BR>
teṣāṃ kāraṇānāṃ lakṣaṇānyeva pariṣkṛtya pratipāditāni/<BR>
<BR>
<BR>
<b>kāraṇatrayasvīkāre upapattayaḥ</b><BR>
<BR>
<BR>
atra kācidāśaṅkā<BR>
--- yathā vedāntiprabhṛtayaḥ upādānakāraṇaṃ nimittakāraṇaṃ ceti<BR>
kāraṇaṃ dvividhamaṅgīkurvanti, tathā kuto naiyāyikā<BR>
nāṅgīkurvantīti/ tatrocyate/ naiyāyikā avayavātiriktamavayavinaṃ<BR>
svīkurvanti/ vedāntinastu tantūnāṃ saṃyogaviśeṣa eva paṭo na<BR>
tadatirikta iti prāhuḥ/ vedāntināṃ mate tantuseyāṅgaḥ<BR>
<BR>
<BR>
kāryakoṭau<BR>
niviśate/ naiyāyikānāṃ mate tu paṭanāmako 'vayavī kāryabhūtaḥ/ sa<BR>
ca tantusaṃyogaviśeṣādutpadyate/ atastantusaṃyogo 'pi kāraṇamiti<BR>
svīkartavyam/ tasya samavāyikāraṇatvāsaṃbhavena asamavāyikāraṇatvaṃ<BR>
pratipāditamiti/<BR>
<BR>
<BR>
tarhi samavāyikāraṇaṃ<BR>
nimittakāraṇaṃ ceti dvedhā vibhāgo 'stu, tantusaṃyogasyāpi<BR>
nimittakāraṇatvamevāstu iti cet --- atrocyate/<BR>
nimittakāraṇabhūtatantuvāyanāśe 'pi paṭarūpaṃ kāryaṃ tiṣṭhati/<BR>
tantusaṃyoganāśe tu na paṭastiṣṭhati, api tu naśyati/ ato<BR>
nimittakāraṇasya vaidharmyāt samavāyikāraṇavaidharmyācca tantusaṃyogaḥ<BR>
asamavāyikāraṇatvena svīkṛta iti/<BR>
<BR>
<BR>
kiṃ<BR>
cāsamavāyikāraṇānabhyupagame dravyanāśaṃ prati kiṃ kāraṇamiti<BR>
vaktavyam/ na tāvannimittakāraṇanāśaḥ, kulālādisadbhāve 'pi<BR>
ghaṭanāśadarśanāt kulālādināśe 'pi ghaṭasadbhāvadarśanācca/ nāpi<BR>
samavāyikāraṇanāśaḥ kāraṇam/ dvyaṇukanāśānupapatteḥ/ dvyaṇukasya<BR>
hi paramāṇuḥ samavāyikāraṇam/ na hi tasya nāśaḥ saṃbhavati,<BR>
nityatvāt/ ato dvyaṇukasya samavāyikāraṇanāśānnāśo na<BR>
saṃbhavatīti asamavāyikāraṇabhūtasya paramāṇudvayasaṃyogasya nāśādeva<BR>
nāśo vaktavyaḥ/ tathā ca dvyaṇukanāśasya asamavāyikāraṇanāśo<BR>
hetuḥ, itarakāryadravyanāśasya samavāyikāraṇanāśo heturiti<BR>
kalpanāmapekṣyānugatatayā kāryadravyasāmānyanāśaṃ prati<BR>
asamavāyikāraṇasvīkāra āvaśyakaḥ/<BR>
<BR>
<BR>
tarhi samavāyikāraṇaṃ<BR>
asamavāyikāraṇaṃ ceti dvedhā vibhāgo 'stu, nimittakāraṇaṃ māstu<BR>
iti ceta - na/ yadi samavāyikāraṇabhinnaṃ sarvaṃ<BR>
kāraṇamasamavāyikāraṇamiti varge 'ntarbhāvyate, tarhi<BR>
asamavāyikāraṇanāśasya pūrvoktarītyā dravyanāśahetutvāt<BR>
kulālādināśe 'pi ghaṭanāśāpattiḥ syāt/ ato<BR>
nimittakāraṇamatiriktatayā svīkaraṇīyamiti/ tathā ca yuktiyuktatvāt<BR>
kāraṇatrayamapi svīkaraṇīyamiti tredhā kāraṇavibhāgaḥ<BR>
prācīnagranthārūḍhaśceti siddham/<BR>
<BR>
<BR>
<b>( 7 ) nirvikalpakasavikalpakavicāraḥ</b><BR>
<BR>
<BR>
pratyakṣaṃ dvividhaṃ<BR>
nirvikalpakaṃ savikalpakam ca/<BR>
<BR>
<BR>
niṣprakārakaṃ jñānaṃ<BR>
nirvikalpakam, saprakārakaṃ jñānaṃ savikalpakam iti tarkasaṃgrahe<BR>
uktam/ viśeṣaṇaviśeṣyasaṃbandhānavagāhi jñānaṃ nirvikalpakam,<BR>
nāmajātyādiviśeṣaṇaviśeṣyasaṃbandhāvagāhi jñānaṃ savikalpakam<BR>
iti dīpikāyām/ viśeṣyatāśūnyatvaṃ prakāratāśūnyatvaṃ<BR>
saṃsargatāśūnyatve ca nirvikalpakatvam, viśeṣyatānirūpakatvaṃ<BR>
prakāratānirūpakatvaṃ saṃsargatānirūpakatvam ca savikalpakatvamiti<BR>
prakāśikāyām/ etattattvamidārnīṃ prāktanagranthāloḍanapūrvakaṃ<BR>
vicāryate/<BR>
<BR>
<BR>
nyāyasetre na kvāpi<BR>
nirvikalpakasavikalpakaśabdābhyāṃ pratyakṣavibhāgaḥ kṛtaḥ/<BR>
'indriyārthasaṃnikarṣotpannam' iti<BR>
<BR>
<BR>
pratyakṣalakṣaṇapratipādakasūtrasthābhyāṃ 'avyapadeśyam'<BR>
'vyavasāyātmakam' iti padābhyāṃ nirvikalpakasavikalpake vivakṣite<BR>
iti tātparyaṭīkākārāḥ nirūpayanti/ paraṃ tu bhāṣye vārtike vā<BR>
naivaṃvidhaṃ nirūpaṇamupalabhāmahe/<BR>
<BR>
<BR>
nyāyamañjaryāṃ<BR>
nyāyasāre ca nirvikalpakaṃ savikalpakaṃ ceti pratyakṣadvayaṃ yadyapi<BR>
sayuktikaṃ prasādhitam, tathāpi sūtrāt tādṛśavibhāgasya<BR>
lābhaprakārastatra na pradarśitaḥ/ nyāyabhūṣaṇe tu avyapadeśyapadena<BR>
nirvikalpakasya vyavasāyātmakapadena savikalpakasya grahaṇamiti<BR>
sayuktikaṃ pratyapādi/<BR>
<BR>
<BR>
praśastapādabhāṣye1 ---<BR>
<BR>
<BR>
'dravye tāvadvividhe<BR>
mahatyanekadravyavattvodbhūtarūpaprakāśa --<BR>
<BR>
<BR>
catuṣṭayasaṃnikarṣāt<BR>
dharmādisāmagrye ca svarūpālocanamātram'<BR>
<BR>
<BR>
iti granthena<BR>
nirvikalpakapratyakṣaṃ pradarśitam/ svarūpālocanamātramityasya<BR>
svarūpamātrasya grahaṇamityarthaḥ/ mātrapadena<BR>
jātyādisaṃbandhaviṣayakatvavyavacchedaḥ/ tataḥ ---<BR>
<BR>
<BR>
'sāmānyaviśeṣadravyaguṇakarmaviśeṣaṇāpekṣāt ātmamanaḥ -<BR>
<BR>
<BR>
saṃnikarṣāt<BR>
pratyakṣamutpadyate sat dravyaṃ pṛthivī viṣāṇī<BR>
<BR>
<BR>
śuklo gaurgacchati'<BR>
<BR>
<BR>
-----------------------------------------<BR>
<BR>
<BR>
iti granthena<BR>
savikalpakapratyakṣaṃ sodāharaṇamupadarśitam/ paraṃ tu<BR>
nirvikalpakasavikalpakaśabdau na prayuktau/ kumārilabhaṭṭa api1 ---<BR>
<BR>
<BR>
'asti hyālocanājñānaṃ<BR>
prathamaṃ nirvikalpakam/<BR>
<BR>
<BR>
bālamūkādivijñānasadṛśaṃ śuddhavastujam//'<BR>
<BR>
<BR>
iti ślokena<BR>
nirvikalpakaṃ,<BR>
<BR>
<BR>
'tataḥ paraṃ ca tadvastu<BR>
dharmairjātyādibhiryathā/<BR>
<BR>
<BR>
buddhyāvasīyate<BR>
sāpi pratyakṣatvena saṃmatā//'<BR>
<BR>
<BR>
iti ślokena<BR>
savikalpakaṃ ca lakṣayāṃbabhūvuḥ/ prakaraṇapañcikāyāṃ ca ---<BR>
<BR>
<BR>
'savikalpāvikalpā ca<BR>
dvividhā buddhiriṣyate/<BR>
<BR>
<BR>
ādyā viśiṣṭaviṣayā<BR>
svarūpaviṣayetarā//'<BR>
<BR>
<BR>
iti pratyakṣasya<BR>
nirvikalpakasavikalpakabhedena dvaividhyaṃ prādarśayan/<BR>
<BR>
<BR>
tattvacintāmaṇau2 ---<BR>
'nāmajātyādiyojanārahitaṃ vaiśiṣṭyānavagāhi niṣprakārakaṃ<BR>
nirvikalpakam' iti nirvikalpakalakṣaṇaṃ prādarśi/<BR>
vaiśiṣṭyānavagāhītyasyaiva vivaraṇaṃ niṣprakārakamiti/ nirvikalpake<BR>
prakāratākhyaviṣayatāśūnyatvamiva viśeṣyatākhyaviṣayatāśūnyatvamapi<BR>
vartate/ tathā ca nirviśeṣyakaṃ jñānaṃ nirvikalpakamityapi śakyate<BR>
vaktum/ tathā anuktvā niṣprakārakamiti vadatāṃ<BR>
maṇikārāṇāmayamāśayaḥ--- yathā savikalpakasya viśiṣṭajñānatvāt tataḥ<BR>
pūrvaṃ viśeṣaṇajñānaṃ kalpyate, tathā nirvikalpakahetutayā jñānāntaraṃ<BR>
nāpekṣitamiti/<BR>
<BR>
<BR>
etādṛśanirvikalpakasadbhāve pramāṇaṃ tu - etajjanmani prāthamikaṃ<BR>
gauriti pratyakṣaṃ janyaviśeṣaṇajñānajanyaṃ janyaviśiṣṭajñānatvāt<BR>
anumitivat ityanumānam/ yathā 'parvato vahnimān'<BR>
ityanumitiḥ vahniviśiṣṭaparvataviṣiyaṇī<BR>
<BR>
<BR>
-----------------------------------------<BR>
<BR>
<BR>
vahnarūpaviśeṣaṇajñānātmakasādhyaprasiddhijanyā tathā prāthamikaṃ<BR>
gauriti viśiṣṭapratyakṣamapi gotvātmakaviśeṣaṇajñānādevodetīti<BR>
vaktavyam/ tadeva vaiśiṣṭyāviṣayakaṃ nirvikalpakam/<BR>
<BR>
<BR>
na ca tatra<BR>
prāthamikaviśiṣṭapratyakṣaṃ prati gotvarūpaviśeṣaṇasmaraṇameva hetuḥ,<BR>
tathā ca na nirvikalpakapratyakṣaṃ sidhyatīti vācyam/ etajjanmani pūrvaṃ<BR>
gotvasyānanubhavena tatsmaraṇāsaṃbhavāt/<BR>
<BR>
<BR>
na ca<BR>
gotvarūpaviśeṣaṇānubhavaḥ savikalpaka eva san 'ayaṃ gauḥ' iti<BR>
viśiṣṭapratyakṣaṃ janayatu/ tathā ca gataṃ nirvikalpakeneti vācyam/<BR>
tathātve tasyāpi viśiṣṭajñānatvena viśeṣaṇajñānajanyatvaṃ tasyāpi<BR>
tathetyanavasthāprasaṅgāt/ tathā ca gotvaviṣayakaṃ<BR>
nirvikalpakamarthātsidhyati/<BR>
<BR>
<BR>
atredamāśaṅkyate -<BR>
yaduktaṃ viśiṣṭabuddherviśeṣaṇajñānapūrvakatvānnirvikalpakaṃ sidhyatīti/<BR>
tanna/ gauriti viśiṣṭajñānaṃ viśeṣaṇajñānajanyaṃ viśiṣṭajñānatvāt<BR>
ityanumāne bhinnasāmagrīvedyaviṣayakatvasyopādhitvāt/ yatra<BR>
viśeṣaṇaṃ viśeṣyaṃ ca bhinnasāmagrīvedyaṃ tatraiva viśiṣṭajñānaṃ<BR>
viśeṣaṇajñānapūrvakaṃ dṛṣṭam, yathā sūrabhi candanamiti<BR>
viśiṣṭapratyakṣam/ tatra hi viśeṣaṇaṃ saurabhaṃ ghrāṇendriyavedyaṃ viśeṣyaṃ<BR>
candanaṃ cakṣurvedyamiti bhinnasāmāgrīvedyaviṣayakatvāt viśiṣṭapratyakṣasya<BR>
ādau saurabharūpaviśeṣaṇajñānaṃ, tena surabhi candanamiti<BR>
viśiṣṭapratyakṣaṃ bhavati/ ekendriyavedyayorgotvayorekakāla<BR>
viśiṣṭajñānasaṃbhavāt gotvajñānaṃ tato gotvaviśiṣṭagojñānamiti<BR>
kalpanaṃ na yujyate/<BR>
<BR>
<BR>
nanu<BR>
viśeṣaṇaviśeṣyayoḥ gotvagovyaktyoḥ ekendriyayogyatvena<BR>
ekajñānaviṣayatve 'pi tayoḥ saṃbandhasyātathātvāt<BR>
<BR>
<BR>
prathamajñāne tayoḥ<BR>
saṃbandho na bhāsate/ tadeva nirvikalpakam/<BR>
viśeṣaṇaviśeṣyasaṃbandhānavagāhijñānasyaivāsmābhirnivikalpakaśabdavācyatvāṅgīkārāditi<BR>
cet-na/ saṃbandhapadena kiṃ svarūpaṃ vivakṣitam? ata samavāyaḥ? ādye<BR>
viśeṣaṇaviśeṣyasvarūpagrahaṇe saṃbandho 'pi gṛhīta eveti kva<BR>
nirvikalpakam/ dvitīye cakṣuṣā saṃyuktaviśeṣaṇatākhyasaṃnikarṣeṇa<BR>
samavāyo gṛhyata iti bhavatsiddhāntāt<BR>
gogotvasamavāyānāmekendriyayogyatvāt ekakāla eva trayāṇāṃ<BR>
grahaṇaṃ bhaviturmahati/ anyathā yogyasyāpi samavāyasya prathamamagrahaṇe<BR>
paścādapi grahaṇaṃ na syāt/ tathā ca saṃsargānavagāhi nirvikalpakajñānaṃ<BR>
na yuktisahamiti/<BR>
<BR>
<BR>
atretthaṃ samādhīyate ---<BR>
nirvikalpakajñāne jātyādirūpaṃ viśeṣaṇaṃ vyaktirūpaṃ viśeṣyaṃ ca<BR>
bhāsate/ saṃbandhastu na bhāsate/ saṃbandhajñānaṃ prati saṃbandhijñānasya<BR>
kāraṇatayā pūrvaṃ tadabhāvāt/ tathā ca pūrvaṃ<BR>
viśeṣaṇaviśeṣyarūpasaṃbandhinorjñānaṃ nirvikalpātmakaṃ jāyate,<BR>
tatastayoḥ saṃbandhāvagāhi savikalpakaṃ jñānaṃ jāyate/<BR>
taduktamudayanācāryaiḥ --- 'sahakārivaikalyāttu nirvikalpake<BR>
samavāyāgrahaṇam' iti/ sahakārivaikalyādityasya<BR>
saṃbandhijñānavirahādityarthaḥ/ tathā ca saṃbandho 'pi kuto nirvikalpake<BR>
na bhāsata iti codyasya nāvasaraḥ/<BR>
<BR>
<BR>
yadapi<BR>
bhinnasāmagrīvedyaviṣayakatvamupādhiriti - tatradaṃ vaktavyam/<BR>
anumitiśābdādau sādhyaprasiddhyādeḥ kāraṇatayā yadviśeṣayoriti<BR>
nyāyena viśiṣṭajñānatvāvacchinnaṃ prati viśeṣaṇajñānatvāvacchinnaṃ<BR>
kāraṇamiti sāmānyakāryaṅkāraṇabhāvasya siddhau ekasāmagrīvedyeṣvapi<BR>
viśeṣaṇajñānakalpanena tajjanyaiva viśiṣṭabuddhiḥ/ tathā ca<BR>
bhinnasāmagrīvedyaviṣayakatvasya sādhyavyāpakatvabhaṅgāt upādhitvaṃ na<BR>
saṃbhavatīti/<BR>
<BR>
<BR>
sarvamidaṃ<BR>
manasikṛtyaiva dīpikāyāmuktam ---<BR>
<BR>
<BR>
'nanu nirvikalpake kiṃ<BR>
pramāṇamiti cet-na/ gauḥ iti<BR>
<BR>
<BR>
viśiṣṭajñānaṃ<BR>
viśeṣaṇajñānajanyaṃ viśiṣṭajñānatvāt daṇḍīti<BR>
<BR>
<BR>
jñānavat<BR>
ityanumānasya pramāṇatvāt/ viśeṣaṇajñānasyāpi<BR>
<BR>
<BR>
savikalpakatve<BR>
anavasthāprasaṅgāt nirvikalpakasiddhiḥ'<BR>
<BR>
<BR>
iti/<BR>
<BR>
<BR>
<b>[ 8 ]</b> <b>saṃnikarṣavicāraḥ</b><BR>
<BR>
<BR>
tarkasaṃgrahe<BR>
dīpikāyāṃ ca pratyakṣahetuḥ saṃnikarṣaḥ saṃyogādibhedena ṣaḍvidha<BR>
iti sodāharaṇaṃ pradarśitam/ prakāśikāyāṃ pratyakṣaṃ dvividhaṃ<BR>
laukikam alaukikaṃ ceti/ laukikapratyakṣahetuḥ saṃnikarṣaḥ<BR>
saṃyogādibhedena ṣaṅvidhaḥ/ alaukikapratyakṣahetuḥ saṃnikarṣaḥ<BR>
sāmānyalakṣaṇaḥ jñānalakṣaṇaḥ yogajadharma iti trividha iti<BR>
pratyapādi/<BR>
<BR>
<BR>
ṣoḍhā saṃnikarṣastu<BR>
nyāyavārtike prastutaḥ, sūtre bhāṣye vā na dṛśyate kvāpi/ etaṃ<BR>
viṣayamadhikṛtya nyāyabhūṣaṇakārāḥ1 itthaṃ kiñcidvicārayanti ---<BR>
ācāryādhyayanapādanāmā nyāyasūtrabhāṣyakāraḥ nikarṣaśabdenaiva saṃbandha<BR>
ityarthe labdhe 'sam' ityupasargabalāt saṃbhavī saṃbandhaḥ<BR>
saṃnikarṣaśabdenocyate/ saṃbhavī ca saṃbandhaḥ ṣaḍvidha eveti<BR>
pratyapādayat/ tanna/ tathā sati 'ni' ityupasargasya vyarthatvāt/<BR>
karṣaśabdenaiva dhātūnāmanekārthatvāt saṃbandha ityarthe labdhe 'saṃ'<BR>
śabdamahimnā ṣaḍvidhatvalābhe niśabdo vyartha iti/ karṣaśabdasya<BR>
saṃbandhārthakatvena lokaprasiddhirnāstīti cet nikaṣaśabdasya<BR>
saṃbandhavācakatvena kutra prasiddhiriti bhavatā vaktavyam/<BR>
nikṛṣṭatvavācakatayā hi nikarṣaśabdo loke prasiddho na<BR>
sambandhavācakatayā/ tasmāt 'sam' 'ni' ityupasargadvayayukta eva<BR>
kṛṣadhātuḥ saṃbandhamabhidhatte yathā 'sam' 'ava' ityupasargadvayapūrvakaḥ<BR>
iṇdhātuḥ samavāyam/ tasmāt kṛṣadhātoḥ sambandhārthakatvadyotakatayā<BR>
sārthakaḥ 'sam' śabdaḥ ṣaṅvidhatvapratipādanāya nālamiti 'sam'<BR>
śabdamahimnā ṣaḍvidhatvalābha iti vyākhyānaṃ na samīcīnam/<BR>
tasmādyathā ālokādayaḥ sūtrānuktā api anvayavyatirekabalāt<BR>
pratyakṣahetutayā anumanyante tathā ṣaḍvidhānāṃ saṃnikarṣāṇāmapi<BR>
pratyakṣaṃ pratyanvayavyatirekabalāddhetutvaṃ sidhyati/ nyāyasiddho 'yamartho<BR>
yataḥ sūtrakārairna nirākṛtaḥ<BR>
<BR>
<BR>
-----------------------------------------<BR>
<BR>
<BR>
atastatsaṃmata<BR>
ityunnīyate/ 'paramatamapratiṣiddhamanumatamiti hi tantrayuktiḥ' iti<BR>
nyāyāt iti/<BR>
<BR>
<BR>
vaiśeṣikadarśane tu<BR>
saṃnikarṣaprabhedaviṣaye nyāyasūtrāpekṣayā kiñcit spaṣṭatayā<BR>
sūcanamasti/ tathā hi ---<BR>
<BR>
<BR>
'ātmamanasoḥ<BR>
saṃyogādātmapratyakṣam' (vai.sū.9-1-11) iti sūtreṇa<BR>
ātmaviṣayakapratyakṣaṃ prati manassaṃyogaḥ kāraṇamityuktam/ tena<BR>
dravyaviṣayakapratyakṣaṃ prati indriyasaṃyogaḥ kāraṇamiti sūcitam/<BR>
tataḥ-- 'ātmasamavāyādātmaguṇeṣu' (vai.sū.9-1-15) iti sūtreṇa<BR>
ātmasamavetajñānādiguṇaviṣayakapratyakṣe manassaṃyuktasamavāyaḥ<BR>
kāraṇamiti spaṣṭīkṛtam/ tathā --<BR>
<BR>
<BR>
'anekadravyasamavāyādrūpaviśeṣācca rūpopalabdhiḥ' (vai.sū.4.1.7)<BR>
'saṃkhyāḥ parimāṇaṃ karma ca rūpidravyasamavāyāccākṣuṣāṇi'<BR>
(vai.sū.4-1-11) iti sūtrābhyāṃ dravyagataguṇakriyāviṣayakapratyakṣe<BR>
cakṣussaṃyuktasamavāyaḥ kāraṇamiti spaṣṭamuktam/<BR>
<BR>
<BR>
'etena guṇatve bhāve<BR>
ca sarvendriyaṃ jñānaṃ vyākhyātam' (vai.sū.4.1.13) iti sūtreṇa yathā<BR>
guṇapratyakṣe dravyasamavāyo hetustathā guṇagatajātipratyakṣe 'pi<BR>
saṃyuktasamavetasamavāyo heturiti vyañjitam/ tathā-<BR>
<BR>
<BR>
'śrotragrahaṇo yor'thaḥ<BR>
sa śabdaḥ' (vai.sū.2-2-21) iti sūtreṇa śabdasya<BR>
śrotrajanyapratyakṣaviṣayatvaṃ lakṣaṇamuktvā,<BR>
<BR>
<BR>
'ekadravyatvānna dravyam'<BR>
(vai.sū.2-2-23) iti sūtreṇa śabdasyādravyatve<BR>
ākāśātmakaikadravyasamavāyasyaṃ het karaṇāt,<BR>
<BR>
<BR>
'bhūyasttvāt<BR>
gandhavattvācca pṛthivī gandhajñāne prakṛtiḥ'<BR>
<BR>
<BR>
(vai.sū.8-2-5)<BR>
<BR>
<BR>
'tathāpastejo vāyuśca<BR>
rasarūpasparśāviśeṣāt' (vai.sū.8-2-6) ityāṣṭamikasūtrābhyāṃ<BR>
ghrāṇarasanacakṣusttvacāṃ caturṇāmindriyāṇāṃ<BR>
bhūtaprakṛtikatvamupanyasyatā śrotrasya prakṛtiviśeṣānirdeśena<BR>
nityatvasūcanadvārā ākāśasya śrotratvasūcanācca śrotrasamavāyaḥ<BR>
śabdapratyakṣe heturiti dhvanitam/<BR>
<BR>
<BR>
'etena guṇatve bhāve<BR>
ca' (vai.sū.4-1-13)<BR>
<BR>
<BR>
iti sūtroktanyāyena<BR>
śabdatvapratyakṣe samavetasamavāyākhyaḥ saṃnikarṣo 'pi sūcita eva/ tathā<BR>
---<BR>
<BR>
<BR>
'asaditi<BR>
bhūtapratyakṣābhāvāt bhūtasmṛtervirodhipratyakṣavat'<BR>
<BR>
<BR>
(vai.sū.9-1-6)<BR>
<BR>
<BR>
iti sūtraṃ dṛśyate/<BR>
tasyāyamarthaḥ --- asan ghaṭa ityadyākārakamabhāvapratyakṣaṃ<BR>
virodhipratyakṣavat pratiyogighaṭapratyakṣatulyam/ pratiyogino<BR>
ghaṭasya pratyakṣaṃ yathānubhavasiddhaṃ laukikasaṃnikarṣajanyaṃ ca tathā<BR>
abhāvapratyakṣamapi nāpalāpārhaṃ saṃnikarṣajanyaṃ cetyarthaḥ/ abhāvapratyakṣe<BR>
tu pratiyogino yogyānupalabdhiḥ smaraṇaṃ ceti<BR>
sahakārikāriṇadvayamapekṣitamiti vaśeṣaḥ/ tadāha ---<BR>
bhūtapratyakṣābhāvāt bhūtasmṛteriti/ bhūtasya utpadya vinaṣṭasya ghaṭādeḥ<BR>
pratiyoginaḥ upalabdhyabhāvāt smaraṇāccetyarthaḥ/ evaṃ cābhāvapratyakṣasya<BR>
saṃnikarṣajanyatvaṃ sūcayan sūtrakāraḥ saṃyogasamavāyādyasaṃbhavāt<BR>
viśeṣyaviśeṣaṇabhāvātmakaṃ saṃnikarṣamapi samasūcayat/ tathā ca<BR>
ṣaḍvidha iti śabdena avibhakto 'pi ṣaṭsaṃkhyākaḥ saṃnikarṣaḥ<BR>
vaiśeṣikatantrasūcita iti niścinumahe/ praśastapādabhāṣye<BR>
pratyakṣanirūpaṇāvasare viśeṣaṇaviśeṣyabhāvaṃ vinā anye pañca<BR>
saṃnikarṣāḥ nirdiṣṭāḥ/ abhāvapadārthamadhikṛtya praśastapādabhāṣye yato<BR>
nirūpaṇaṃ nāsti ato viśeṣaṇatākhyasaṃnikarṣasya tatra prastāvo na<BR>
vidyate/ kandalīkārāstu ṣaḍvidhamapi saṃnikarṣaṃ sodāharaṇaṃ<BR>
pradarśayāmāsa/<BR>
<BR>
<BR>
pratyakṣasūtre<BR>
nyāyavārtikakārāḥ1 'saṃnikarṣaḥ punaḥ ṣoḍhā bhidyate, ityādinā<BR>
granthena pūrvoktān ṣaḍvidhān saṃnikarṣān sodāharaṇaṃ<BR>
prādarśayan/ sūtrādayaṃ vibhāgaḥ kathaṃ labhya iti śaṅkāyām ---<BR>
<BR>
<BR>
'so 'yaṃ<BR>
saṃnikarṣaśabdaḥ saṃyogasamavāya-<BR>
<BR>
<BR>
viśeṣaṇaviśeṣyabhāvavyāpakatvādupāttaḥ'<BR>
<BR>
<BR>
iti granthena2<BR>
saṃyogasamavāyādisādhāraṇaṃ saṃnikarṣaśabdaṃ prayuktavatā sūtrakāreṇa<BR>
saṃbhāvitāḥ saṃnikarṣā grahītavyā iti sūcitamiti samāhitam/<BR>
<BR>
<BR>
<b>viśeṣaṇaviśeṣyabhāvaḥ</b><BR>
<BR>
<BR>
nyāyavārtike<BR>
viśeṣaṇaviśeṣyabhāvaḥ ṣaṣṭhaḥ saṃnikarṣaḥ proktaḥ/ sa ca<BR>
samavāyaviṣayakapratyakṣaṃ prati<BR>
<BR>
<BR>
abhāvaviṣayakapratyakṣaṃ<BR>
prati ca heturiti prasādhitam/ tatra ṭīkāyām3 --<BR>
<BR>
<BR>
'viśeṣaṇabhāvena<BR>
saṃyuktaviśeṣaṇaṃ samavetaviśeṣaṇaṃ ca saṃgṛhītam' iti vyākhyānaṃ<BR>
dṛśyate/ tasyāyamāśayaḥ/ bhūtalādiviśeṣyakābhāvapratyakṣaṃ prati<BR>
saṃyuktaviśeṣaṇatvaṃ saṃnikarṣaṃḥ/ akāre 'nudāttasvaro<BR>
nāstītyādiśabdaviśeṣyakābhāvapratyakṣaṃ prati samavetaviśeṣaṇatvaṃ<BR>
saṃnikarṣa iti/ nyāyasāre4 tu ---<BR>
<BR>
<BR>
'etapañcavidhasambandhasaṃbaddhaviśeṣaṇaviśeṣyabhāvāt<BR>
<BR>
<BR>
dṛśyābhāvasamavāyayorgrahaṇam'<BR>
<BR>
<BR>
ityabhihitam/<BR>
viśeṣaṇatvaṃ pañcavidhaṃ saṃyuktaviśeṣaṇatvam,<BR>
saṃyuktasamavetaviśeṣaṇatvam, saṃyuktasamavetasamavetaviśeṣaṇatvam,<BR>
samavetaviśeṣaṇatvam, samavetasamavetaviśeṣaṇatvam ceti tadāśayaḥ/<BR>
<BR>
<BR>
<BR>
-----------------------------------------<BR>
<BR>
<BR>
dīpikāyāṃ<BR>
prakāśikāyāṃ ca viśeṣaṇatvaviśeṣyatvayorubhayorapi saṃnikarṣatvam<BR>
sayuktikaṃ pratyapādi/ tadvistaro bālapriyāyāṃ draṣṭavyaḥ/<BR>
<BR>
<BR>
trividhaḥ<BR>
alaukikasaṃnikarṣastu prācīnagrantheṣu na dṛśyate/ maṇikāraistatra tatra<BR>
vyavahṛtaḥ muktāvalīkārādibhiḥ prapañcitaḥ/ anumānakhaṇḍe maṇau<BR>
sāmānyalakṣaṇā pratyāsattiḥ paraṃ vistareṇa sthāpitetyāstāmiyatā/<BR>
<BR>
<BR>
<b>( 9 ) anupalabdhivicāraḥ</b><BR>
<BR>
<BR>
anupalabdhisahakṛtendriyeṇaivābhāvajñānopapattau anupalabdhiḥ na<BR>
pramāṇāntaram/ adhikaraṇajñānārthamapekṣitasyendriyasyaiva<BR>
karaṇatvopapattau anupalabdheḥ karaṇatvāyogāditi dīpikākārāḥ/<BR>
etattattvamidānīṃ vicārya nirdhāryate/<BR>
<BR>
<BR>
nyāyadarśane --- 'na<BR>
catuṣṭvamaittihyārthāpattisaṃbhavābhāvaprāmāṇyāt' (nyā. sū. 2-2-1)<BR>
iti sūtreṇa catvāryeva pramāṇānītyetanna saṃgacchate/ aitihyam<BR>
arthāpattiḥ saṃbhavaḥ abhāvaśceti caturṇāṃ pramāṇānāṃ saṃbhavāt<BR>
ityāśaṅkya, 'śabde aitihyānarthāntarabhāvāt<BR>
anumāner'thāpattisaṃbhavābhāvānāmanarthāntarabhāvāccāpratiṣedhaḥ' (nyā.<BR>
sū. 2-2-2) iti sūtreṇa aitihyasya śabde arthāpattisaṃbhavābhāvānāṃ<BR>
trayāṇāmanumāne 'ntarbhāvāt catvāryeva pramāṇānīti siddhāntitam/<BR>
tatrābhāvapadena kiṃ vivakṣitam? tasya kathamanumāne 'ntarbhāvaḥ? iti<BR>
viṣaye nyāyasūtrataḥ kimapi nāvagamyate/ nyāyabhāṣyakāraḥ<BR>
tatsūtravyākhyānāvasare ---<BR>
<BR>
<BR>
'abhāvo virodhī<BR>
abhūtaṃ bhūtasayaḥ avidyamānaṃ<BR>
<BR>
<BR>
varṣakarma vidyamānasya<BR>
vāyvabhrasaṃyogasya pratipādakama/<BR>
<BR>
<BR>
vidhārake hi<BR>
vāyvabhrasaṃyoge gurutvādapāṃ patanakama<BR>
<BR>
<BR>
na bhavati'<BR>
<BR>
<BR>
iti abhāṣata/<BR>
tasyāyamāśayaḥ - abhāvo 'pi kasyacidarthasya pramiti-he turbhavati, yathā<BR>
toyapātarūpavṛṣṭyabhāvaḥ vāyumeghasaṃyogasya/ ataḥ<BR>
abhāvenāpyarthāntarapramityutpattyā abhāvo 'pi pramāṇamiti pūrvapakṣaḥ/<BR>
siddhāntastu - satyamabhāvaḥ pramāṇam, na tvatiriktaṃ pramāṇam/ abhāvasya<BR>
liṅgavidhayā arthāntarapramitijanakatvenānumāne 'ntarbhāvāt iti/<BR>
vārtikatātparyaṭīkayorapyevamevopapāditam/ paraṃ tveteṣu<BR>
mūlagrantheṣu mīmāṃsakaiḥ abhāvaśabdena vyavahniyamāṇaṃ yat<BR>
atupalabdhyākhyaṃ pramāṇaṃ tasya prastāva eva nāsti/<BR>
yadyapyanupalabdherapyupalabdhyabhāvarūpatayā tasyāpi<BR>
ghaṭābhāvādipratyāyakasya pramāṇatvaśaṅkā tasyānumāne 'ntarbhāvaśca<BR>
pūrvottarapakṣasūtrābhyāṃ sūcyata ityasti saṃbhāvayitumavakāśaḥ tathapi<BR>
bhāṣyavārtikādito 'syāśayasya sūcakaṃ kimapi nopalabhyate/<BR>
<BR>
<BR>
kaṇādamuniḥ<BR>
abhāvapramāṇamadhikṛtya viśiṣya na kiñcidabhyadhāt/ tathāpi 'asaditi<BR>
bhūtapratyakṣābhāvāt<BR>
<BR>
<BR>
bhūtasmṛteḥ' [vai.sū.9-1-6] iti sūtreṇa abhāvapratyakṣaṃ<BR>
pratiyogyupalambhābhāvajanyamiti kathanena<BR>
pratiyogyupalambhābhāvasahakṛtamindriyamabhāvapratyakṣaheturiti<BR>
sūcitavāt/ kandalīkāraḥ1 ----<BR>
<BR>
<BR>
'api<BR>
cendriyārthasaṃnikarṣādupalabhyamāne bhūtale<BR>
<BR>
<BR>
abhāvajñānamapi bhavati<BR>
aghaṭaṃ bhūtalamiti /<BR>
<BR>
<BR>
tatra<BR>
bhūtalasyevābhāvasyāpi pratyakṣatā kiṃ neṣyate'<BR>
<BR>
<BR>
iti granthena<BR>
abhāvabuddhiḥ pratyakṣepyantarbhāvayituṃ śakyate, ato na tatsādhanaṃ<BR>
pramāṇāntaramanveṣṭavyamiti pratyapādayat/<BR>
<BR>
<BR>
śabarasvāminaḥ<BR>
abhāvākhyapramāṇamadhikṛtya2 ---<BR>
<BR>
<BR>
'abhāvo 'pi<BR>
pramāṇābhāvaḥ nāstītyasyārthasyāsaṃnikṛṣṭasya'<BR>
<BR>
<BR>
-----------------------------------------<BR>
<BR>
<BR>
ityabhāṣanta/ 'bhūtale<BR>
ghaṭo nāsti' ityevaṃ pratīyamāno yo nañartho 'bhāvaḥ<BR>
indriyāsaṃnikṛṣṭaḥ tasya bodhakaṃ pramāṇam abhāva ityucyate/<BR>
abhāvo nāma pramāṇābhāvaḥ, pratyakṣādipramāṇapañcakābhāva ityarthaḥ/<BR>
ayamevānupalabdhipadena paścātkālikairvyavahriyate/<BR>
<BR>
<BR>
udayanācāryāḥ1<BR>
anupalabdheḥ pratyakṣānumānayorantarbhāvaṃ sādhayanti sma/ tathā hi -<BR>
anupalabdhiḥ kadācit jñāyamānā abhāvapramāṃ prati kāraṇam,<BR>
kadāciccājñāyamānā/ tatra jñātānupalabdheḥ anumāne, ajñātānupalabdheḥ<BR>
pratyakṣe 'ntarbhāvaḥ/ jñātakāraṇasya parokṣajñānajanakatāyāḥ ajñātakāraṇasya<BR>
pratyakṣajñānajanakatāyāśca liṅgendriyādau darśanāt/<BR>
jñātānupalabdherudāharaṇaṃ yathā - mandirāccaitramānetumājñaptaḥ preṣyaḥ<BR>
svāminaṃ kathayati - 'nipuṇataramanviṣṭo mayā mandire caitraḥ, evamapi<BR>
nopalabdhaḥ' iti/ asmācca mandire caitrasya yogyānupalabdhiṃ jñātvā<BR>
svāmī anuminoti 'preṣyapraveśasamaye caitro mandire<BR>
<BR>
<BR>
nāsīt' iti/ atra<BR>
parakīyānupalabdhiḥ śabdato jñāyamānā anumityātmakaṃ parokṣajñānaṃ<BR>
janayatīti/ evameva prātaḥkālikābhāvapratītirapi vyākhyātavyā/ tathā<BR>
hi caitro mandire prātarāsīt kim? iti madhyāhne kenacit<BR>
pṛṣṭe kaścidevaṃ manyate - nipuṇataraṃ prātaścaitrānveṣaṇāya mandiraṃ<BR>
praviṣṭavatāpi mayā yasmāccaitro nopalabdhaḥ, tasmāttadā sa tatra<BR>
nāsīditi/ atra svayameva svakīyānupalabdhiṃ kālāntare jñātvā<BR>
abhāvamanuminoti/ tasmātprātaḥkālikasyābhāvasya pratītirmadhyāhne<BR>
jñāyamānā jñātānupalabdhijanyatvādanumitirūpeti/<BR>
<BR>
<BR>
ajñātānupalabdhijanyaṃ<BR>
tu jñānaṃ pratyakṣam/ tatra catvāro hetava upanyastāḥ---<BR>
<BR>
<BR>
'pratipatterapārokṣyādindriyasyānupakṣayāt/<BR>
<BR>
<BR>
ajñātakāraṇatvācca<BR>
bhāvāveśācca cetasaḥ//' iti/<BR>
<BR>
<BR>
-----------------------------------------<BR>
<BR>
<BR>
indriyabhūtalasaṃyogānantarabhavā 'aghaṭaṃ bhūtalaṃ'<BR>
ityabhāvapratītiḥ indriyakaraṇikā aparokṣarūpatvāt<BR>
kāryāntarānupakṣīṇendriyasāpekṣatvāt ajñāyamānakaraṇakatvāt<BR>
manaso bhāvarūpaṃ kāraṇāntaramapekṣyaiva<BR>
bāhyānubhavajanakatvaniyamasiddhāt<BR>
manassahakāribhāvabhūtakaraṇasāpekṣatvācceti uktaślokasyārthaḥ/ ete ca<BR>
hetavaḥ kusumāñjalau tattvacintāmaṇau savistaramupapāditāstatraiva<BR>
draṣṭavyāḥ/<BR>
<BR>
<BR>
api ca prācīneṣu<BR>
sarveṣu grantheṣu yogyasyānupalabdhiḥ iti ṣaṣṭhītatpuruṣamabhipretya<BR>
yogyapratiyogiprakārakayogyādhikaraṇaviśeṣyakopalambhābhāvo<BR>
yogyānupalabdhiriti vyavahriyate sma/<BR>
yogyapratiyogiprakārakatvaviśeṣaṇāt stambhe piśācābhāvasya na<BR>
pratyakṣatā/ yogyādhikaraṇaviśeṣyakatvaniveśāt jalaparamāṇau<BR>
pṛthivītvābhāvasya na pratyakṣatā/ maṇikārāstu yogyā<BR>
cāsāvanupalabdhiśca yogyānupalabdhiriti karmandhārayamabhipretya<BR>
pratiyogisattvaprasañjanaprasañjitapratiyogikatvaṃ yogyatvamiti<BR>
pariṣkāraṃ cakruḥ/ dīpikādau<BR>
<BR>
<BR>
maṇikṛnmatānusāreṇaiva nirvacanaṃ kṛtam/ prācīnamate 'pi na<BR>
kācidastyanupapattiriti dinakarīvyākhyāyāṃ rāmarudryāṃ spaṣṭam/<BR>
<BR>
<BR>
<b>[ 10 ]</b> <b>vyāptivicāraḥ</b><BR>
<BR>
<BR>
tattvacintāmaṇau<BR>
anumānakhaṇḍe prācīnoktāni bahūni vyāptilakṣaṇāni anūdya dūṣayitvā<BR>
svayaṃ nirdeṣāṇyanekāni vyāptilakṣaṇāni gaṅgeśopādhyāyāḥ<BR>
pradarśayāmāsuḥ/ tatra<BR>
pratiyogyasamānādhikaraṇayatsamānādhikaraṇātyantābhāvapratiyogitāvacchedakāvacchinnaṃ<BR>
yanna bhavati tena samaṃ tasya sāmānādhikaraṇyamiti prāthamikī<BR>
siddhāntavyāptiḥ/ iyameva dīpikāyāṃ prakāśikāyāṃ ca anūditā/<BR>
taddhaṭakadalānāṃ prayojanāni ca vivecitāni/<BR>
<BR>
<BR>
atredaṃ vicāryate ---<BR>
sarveṣvapi maṇikārapradarśiteṣu vyāptilakṣaṇeṣu sādhyahetvoḥ<BR>
sāmānādhikaraṇyasya praveśāt vyadhikaraṇasādhyasādhanayorapi<BR>
vyāpteriṣṭatvāt tatra kathaṃ samanvayaḥ/ tathāhi - adhodeśe<BR>
nadīpūrtyā ūrdhvadeśe vṛṣṭiranumīyate, padmasya vikāsena<BR>
sūryasyodayo 'numīyate, samudrasya vṛddhyā candrasyodayanumīyate/<BR>
tathā bhūmiṣṭhenālokena upariṣṭhaḥ savitā, cakrasya bhramaṇena bhrāmakasya<BR>
kulālasya saṃnihitatvam, kṛttikodayena rohiṇyudayāsattiḥ<BR>
ūrdhvabhāgasthadhūmenādhobhāgasthavahniścānumīyate/ etādṛśasthaleṣu<BR>
sāmānādhikaraṇyagarbhavyāpterabhāvāt<BR>
<BR>
<BR>
lakṣaṇāvyāptiḥ iti/<BR>
<BR>
<BR>
idamatra samādhānam<BR>
--- vyadhikaraṇatayā udāhṛtasthaleṣvapi nadī vṛṣṭimadūrdhvadeśasaṃbaddhā<BR>
pūravadadhodeśasaṃbaddhatvāt, ayaṃ kālaḥ sūryodayavān<BR>
padmavikāsavatkālatvāt, ayaṃ pradeśaḥ kulālāsattimān<BR>
bhramaccakrādhikaraṇatvāt ityādyanumānānāṃ vivakṣitatvāt tatra<BR>
sāmānādhikaraṇyasyopapattiḥ/ deśataḥ vyadhikaraṇeṃṣūktasthaleṣu kālataḥ<BR>
sāmānādhikaraṇyasadbhāvāt kālikasaṃbandhasya<BR>
sādhyahetutāvacchedakatvaṃ svīkṛtya vyāptiḥ saṃpādanīyeti/<BR>
<BR>
<BR>
<b>( 11 ) padaśaktivicāraḥ</b><BR>
<BR>
<BR>
dīpikāyāṃ<BR>
śabdaparicchede gavādipadānāṃ gotvādijātāveva śaktiriti<BR>
mīmāṃsakamatena pūrvapakṣaṃ kṛtvā vṛddhavyavahārabalena<BR>
jātiviśiṣṭavyaktāveva śaktiriti sthāpitam/ etattattvaṃ<BR>
prācyanavyagranthavivecanapūrvakaṃ spaṣṭīkriyate/<BR>
<BR>
<BR>
tatrādau<BR>
nyāyasūtrakārādyāśayaḥ cintyate/ gavādiprātipadikasyārthaḥ kaḥ? kiṃ<BR>
vyaktiḥ? kiṃ vā avayavasaṃyogaviśeṣarūpā ākṛtiḥ? atha vā jātiriti<BR>
sandehaḥ/ saṃdehasya kāraṇaṃ tu avinābhāvena vartamānāsu<BR>
vyaktyākṛtijātiṣu gauriti śabdaḥ prayujyate/ tatra na jñāyate kiṃ<BR>
tāsāmanyatamaḥ śabdārthaḥ? atha vā tāḥ tisro 'pīti/ tatra vyaktivādī<BR>
āhaśabdaprayogasāmarthyāddhi padārtho niścetavyaḥ/ śabdaprayogaśyaśca<BR>
vyaktimuddiśyaiva bhavati/ tathā hi 'yā gaustiṣṭhati' 'yā gaurniṣṇā'<BR>
iti gośabdārthasya sthityādīni viśeṣaṇāni dīyante/ jāteḥ<BR>
śabdārthatve tasyāḥ ekatvāt viśeṣaṇamanupapannam,<BR>
vyāvartanīyāntarābhāvāt/ vyakteḥ padārthatve tu yā govyaktirna<BR>
tiṣṭhati tadvyāvartanārthaṃ tiṣṭhatīti viśeṣaṇaṃ saṃgacchate/ evaṃ gauḥ<BR>
upacīyate, apacīyate, gāṃ dadāti pratigṛhṇāti ityādau<BR>
vṛddhidānādikriyāsaṃbandhaḥ vyaktereva bhavati na jāteḥ/ gauḥ śuklā<BR>
kapiletyādau śuklādiguṇasaṃbandhaḥ vyakterevopapadyate/ evaṃ<BR>
gotvajāterekatvāt ekatvātiriktasaṃkhyāvattvaṃ tasyāḥ nāstīti<BR>
jāteḥ padārthatve viṃśatirgāva ityādivākyārthabodho 'nupapannaḥ/<BR>
evaṃ gosukhamityādisamāse sukhādyanvayo govyaktereva śliṣyate/<BR>
gairṅgāṃ janayatītyādau janmānvayaḥ govyakterna gotvajāteḥ/ tasmāt<BR>
vyaktireva padārtha iti/<BR>
<BR>
<BR>
ākṛtivādī tu prāha<BR>
--- na vyaktiḥ padārthaḥ/ ayaṃ gauḥ ayamaśva iti prāṇināṃ yā vyavasthā<BR>
sā avayavasaṃyogarūpākṛtimapekṣya hi bhavati/ tasmāt ākṛtiḥ<BR>
padārtha iti/<BR>
<BR>
<BR>
jātivādī tu - na<BR>
vyaktiḥ nāpyākṛtiḥ padārthaḥ/ tāsāmānantyena tatra śaktigrahāsaṃbhavāt/<BR>
api ca mṛdgavake vyakterākṛteśca sadbhāve 'pi 'gāṃ prokṣaya'<BR>
'gāmānaya' ityādivākyoktaprokṣaṇānayanādikaṃ na kriyate/<BR>
vyaktivāde ākṛtivāde ca tatrāpi tatprasaṅgaḥ/ jāteḥ padārthatve tu<BR>
mṛdgavake gotvajātyabhāvāt na prokṣaṇādikamiti/<BR>
<BR>
<BR>
paraṃ tu jātipakṣe 'pi<BR>
agṛhyamāṇāyāṃ vyaktau ākṛtau ca jāteragrahāt jātijñānasya<BR>
vyaktyākṛtiviṣayakatvaniyamāt jātimātraṃ na padavācyaṃ<BR>
bhavitumarhantītyākṣepo vartate/ ataḥ kaḥ padārtha iti<BR>
<BR>
<BR>
jijñāsāyāmuktaṃ<BR>
sūtrakāreṇa ---<BR>
<BR>
<BR>
'jātyākṛtivyaktayastu<BR>
padārthaḥ' (nyā.sū. 2-2-67) iti/ asyaivaṃ vyākhyānam -- triṣvekā<BR>
śaktiriti sūcanāyapadārtha ityekavacanam/ kadācit vyakteḥ<BR>
prādhānyam, kadācidākṛteḥ kadācijjāteḥ iti prādhānyānusāreṇa<BR>
padārthatvamiti viśeṣasūcanāya tuśabdaḥ/ yadā bhedavivakṣā<BR>
vyaktiviśeṣāvagatiśca gaustiṣṭhati gaurniṣaṇṇeti tadā vyaktiḥ<BR>
padārthaḥ aṅge jātyākṛtī/ yadā tu bhedo 'vivakṣitaḥ<BR>
sāmānyāvagatiśca tadā jātiḥ padārthaḥ yathā gaurna padā<BR>
spraṣṭavyetyādau/ piṣṭakamayyo gāvaḥ kriyantāmityādau ākṛtiḥ<BR>
padārtha iti/<BR>
<BR>
<BR>
evamapi lāghavāt<BR>
jātāveva śaktirastu, itarayorlakṣaṇayaiva bodho bhavatu iti<BR>
śaṅkā jāyate/ atroktaṃ tātparyaṭīkāyām - gośabdaśravaṇānantaraṃ<BR>
viditasaṃgateḥ puruṣasya ekakāle vyaktyākṛtijātīnāṃ bodho<BR>
bhavati, na punaryathā 'gaṅgāyāṃ ghoṣaḥ prativasati' ityatra vā<BR>
'gaurvāhīkaḥ' ityatra vā gaṅgātvagotvāvagamottaraṃ vākyārthe<BR>
tatsambandhānupapatteḥ tadavinābhāvena vā lakṣyamāṇaguṇayogena vā<BR>
tīraṃ vāhīko vāvagamyate tathehāvagatiḥ/ api tu<BR>
yugapadevāvagatiḥ/ ato 'vagatirūpeṇa kāryeṇa kalpanīyā<BR>
padaśaktistriṣu padārtheṃṣu viśrāmyati,<BR>
trayāṇāmekakāle 'vagatyāviśeṣāditi/<b>iyaṃ prācīnanyāyagrantharītiḥ/</b><BR>
<BR>
<BR>
<b>navyanaiyāyikāstu</b> ghaṭādipadāt<BR>
ghaṭatvaghaṭakṛtiprakārakavyaktiviśeṣyakabodhodayāt<BR>
jātyākṛtiviśiṣṭavyaktau ghaṭādipadānāṃ śaktiḥ/<BR>
ātmādāvākṛtyabhāvāt jātiviśiṣṭavyaktau śaktiḥ/<BR>
ākāśādipadānāmupādhiviśiṣṭe śaktiḥ, ākāśajātyabhāvāt/ tatrāpi<BR>
ghaṭatvādeḥ śakyatve sati śakyatāvacchedakatvamapyaṅgīkriyate/<BR>
avayavasaṃyogaviśeṣarūpākṛteḥ śakyatve 'pi śakyatāvacchedakatvaṃ<BR>
nāṅgīkriyate, jāteriva sākṣātsaṃbandhena śakyavyaktyavṛttitvāt,<BR>
svāśrayasamavetatvarūpaparamparāsaṃbandhenaiva śakyatāvacchedakatvaṃ<BR>
vācyamiti gauravāt ityāhuḥ/<BR>
<BR>
<BR>
anye tu<BR>
saṃsthānānupasthitāvapi gotvādinā gavādyanvayabodhāt<BR>
jātiviśiṣṭavyaktāveva gavādipadānāṃ śaktiḥ/ saṃsthāne ca pṛthageva<BR>
śaktirityāhuḥ/ paraṃ tvasmin pakṣe sūtrasthamekavacanamasvarasaṃ bhavati/<BR>
<BR>
<BR>
<b>mīmāṃsakamatapariśīlanam</b> <BR>
<BR>
<BR>
yattu mīmāṃsakaiḥ<BR>
prathamopasthitatvājjātāveva śaktirityuktam, tadviparītam/<BR>
āśrayapratītimantarā jātiguṇayorevāpratīteḥ/ vyaktirhi prathamato<BR>
jñāyate/ tato vyaktigatavyañjakākṛtiviśeṣadarśanānantaraṃ<BR>
vyaṅgyāyāḥ jāteḥ<BR>
<BR>
<BR>
pratītirityanubhavasiddham/ kiṃ ca<BR>
saṃyuktasamavetaviṣayakacākṣuṣaṃ prati cakṣussaṃyuktasamavāyaḥ kāraṇam/<BR>
tasya ca saṃyogapūrvakatvāt dravyacākṣuṣatvāvacchinnaṃ prati<BR>
cakṣussaṃyogasya kāraṇatayā jātyādipratyayāt prāk<BR>
sāmagrīvaśājjāyamānaṃ dravyapratyakṣaṃ nāpalapituṃ<BR>
<BR>
<BR>
śakyam/<BR>
<BR>
<BR>
nanu ayaṃ daṇḍīti<BR>
jñānavat ayaṃ ghaṭa iti jñānamapi viśiṣṭajñānatvāt<BR>
viśeṣaṇajñānapūrvakamāstheyam/ viśeṣaṇajñānaṃ ca na<BR>
viśiṣṭārthaviṣayakam, anavasthāprasaṅgāt/ ato jātimātraviṣayakaṃ<BR>
tadityavaśyamaṅgīkaraṇīyamiti jātyādeḥ prathamopasthitatvaṃ<BR>
vaktavyamiti cet -- satyaṃ viśiṣṭajñānaṃ viśeṣaṇajñānajanyamiti/<BR>
tadeva ca viśeṣaṇajñānaṃ na jātimātraviṣayakam/<BR>
jātibhāsakasaṃnikarṣasya saṃyuktasamavāyarūpasya<BR>
tadāśrayavyaktibhāsakasaṃyogakhyasaṃnikarṣaghaṭitatayā tajjanyajñānasya<BR>
jātiviṣayakatvavat tadāśrayavyaktiviṣayakatvasyāpi durvāratvāt/ na<BR>
caivamanavasthā, viśeṣaṇajñānasya jātivyaktyubhayaviṣayakasyāpi<BR>
vaiśiṣṭyāviṣayakatayā viśiṣṭajñānatvābhāvana tatra<BR>
viśeṣaṇajñānāntarasyānapekṣaṇāt/ ato viśeṣaṇajñānakāraṇatvabalāt<BR>
jāteḥ prathamopasthitatvaṃ bhavediti pratyāśā na kāryā/<BR>
<BR>
<BR>
evaṃ lāghavājjātimātre<BR>
śaktirityanupapannam/ vyaktiparaprayogasyaiva bāhulyena bahutra<BR>
vyaklikṣaṇāyāḥ kalpanīyatayā gauravāt/ tadapekṣayā viśiṣṭavyaktau<BR>
śaktiṃ svīkṛtya kvācitkajātiparaprayogasya lākṣaṇikatāyā eva<BR>
yuktatvāt/ 'vrīhibhiryajeta' ityādividhivākyeṣu sarvatra<BR>
vrīhyādipadānāṃ vyaktilākṣaṇikatve sati 'na vidhau paraḥ śabdārthaḥ'<BR>
iti nyāyavirodhaśca syāt/<BR>
<BR>
<BR>
api ca śaktigrāhakeṣu<BR>
vyākaraṇādiṣu gavādipadānāṃ jātimātraśaktau na kimapi pramāṇaṃ<BR>
paśyāmaḥ/ vyaktivācakatvamupajīvya pravṛtteṣu sarūpādisūtreṣu<BR>
vyaktyākhyāyāmityanabhidhānāt jātivācakatvamupajīvya pravṛtteṣu<BR>
'jātyākhyāyāmekasmin' (pā.sū. 1-2-58) ityādisutreṣu kvacideva<BR>
jātyākhyāyāmityādinirdeśācca sarvatra<BR>
<BR>
<BR>
vyakterabhidheyatvaṃ<BR>
gamyate/ 'cādayo 'sattve' (pā.sū.1-4-57) ityādiparyudāsācca<BR>
dravyavācitvaṃ gamyate/ sādṛśyapratītimupajīvya pravartamānamupamānaṃ ca<BR>
na vyaktivācakatāmantareṇa ghaṭate/ 'gosadṛśo gavayaḥ'<BR>
ityatideśavākyagatagavayapadārthavyaktau sādṛśyagrahāddhi gavayo<BR>
gavayapadavācya iti śaktigrahaḥ/ liṅgaviśeṣanirṇayapuraskāreṇa<BR>
pravṛttaḥ kośo 'pi tadyogyavyaktivācakatvameva kalpayati/ āptavākyaṃ ca<BR>
'gāmānaya' 'na surāṃpiba' ityādikaṃ<BR>
pravṛttinivṛttyanvayipadārthagocaraṃ vyaktiśaktiṃ vyanakti/ vyavahāro 'pi<BR>
gavānayanapravṛttyādirvyaktivācakatva evopapadyate/ vākyaśeṣāṃ'pi<BR>
'yatrānyā oṣadhayo mlāyanta' ityādiḥ<BR>
modamānatvādiviśeṣaṇārhavyaktivācakatāmeva draḍhayati/ vivaraṇamapi<BR>
pākaṃ karotītyādi kriyādivyaktivācakatāpakṣasvarasam/<BR>
prasiddhapadasāṃnidhyamapi 'iha sahakāratarau madhuraṃ piko rauti'<BR>
ityādikaṃ dravyavācakatva eva saṃgatam/ ato gavādiśabdānāṃ<BR>
jātiśaktatve na kimapi pramāṇaṃ svārasikam/ bādhakāni ca bhūyāṃsi<BR>
<BR>
<BR>
liṅgasaṃṅkhyānanvayādīni pūrvamevāpapāditāni/<BR>
<BR>
<BR>
kiṃ ca jātireva yadi<BR>
gavādiśabdārthaṃstarhi gotvaṃ vyaktiniṣṭhamitivat<BR>
gauvaryaktiniṣṭhetyapi prayogaḥ prasajyate/ gavādipadānāṃ<BR>
jātimātravivakṣayā prayoge tvatalādyapekṣā ca na syāt/ kiṃ ca khaṇḍo<BR>
gauḥ śuklo gauḥ ityādisāmānādhikaraṇyaṃ na ghaṭate/<BR>
khaṇḍatvāderjātāvananvayāt/ yattvatrocyate mīmāṃsakaiḥ lakṣyārthavyaktau<BR>
tadanvaya iti/ tadapi na/ kutrāpi vākye<BR>
lakṣyārthānvayiviśeṣaṇāprayogāt/ na hi gaṅgāyāṃ ghoṣa ityādau<BR>
gaṅgāpadalakṣyārthatīrāsādhāraṇaṃ viśeṣaṇaṃ kenāpi vākye<BR>
prayujyate/ pratyuta gabhīrāyāṃ nadyāṃ ghoṣa ityādau śakyārthanvayyeva<BR>
viśeṣaṇaṃ prayujyate/ tasmā jjātiviśiṣṭavyaktau padānāṃ śaktirityeva<BR>
yuktam iti naiyāyikāḥ/<BR>
<BR>
<BR>
<b>[ 12 ]</b> <b>prāmāṇyavicāraḥ</b><BR>
<BR>
<BR>
dīpikāyāṃ<BR>
prāmāṇyasya jñaptāvutpattau ca svatastvaṃ paratastvaṃ ca nirucya<BR>
mīmāṃsakamatanirākaraṇapūrvakamubhayatra paratastvaṃ sthāpitaṃ<BR>
prāmāṇyavādaprakaraṇe/ etattattvaṃ prācyanavyagranthavimarśapūrvakamadhunā<BR>
vivriyate/<BR>
<BR>
<BR>
kasmiṃścidviṣaye jñāte<BR>
sati jāte jñāne prāmāṇyabuddhimantarā viṣaye pravṛttirna bhavatīti<BR>
jñānagataprāmāṇyajñānamapi pravṛttiheturiti vaktavyam/ na cedaṃ jñānaṃ<BR>
prameti jñānaṃ vināpi pravṛtterutpattyā vyatirekavyabhicārāt<BR>
prāmāṇyajñānasya pravṛttihetutvaṃ nāstīti vācyam/<BR>
bahuvittavyayāyāsasādhye yāgādau pravṛtteḥ prāmāṇyaniścayaṃ vinā<BR>
asaṃbhavāt/ na ca tatrāpyāvaśyakārthaniśyādeva pravṛttiriti vācyam/<BR>
yatsaṃśayaḥ yadvyatirekaniścayaśca yatpratibandhakau<BR>
tanniścayastaddheturityavaśyaṃ svīkaraṇīyam/ yathā vyāptisaṃśaye vā<BR>
vyāptivyatirekaniścaye vā satyanumitirna jāyata iti<BR>
vyāptiniścayo 'numitiṃ prati heturiti aṅgīkriyate, tathā<BR>
prāmāṇyasaṃśaye vā prāmāṇyavyatirekaniścaye vā sati pravṛttirna<BR>
jāyata iti pravṛttiṃ prati prāmāṇyaniścayaḥ kāraṇamiti sidhyati/ tathā<BR>
ca jñānapramātyaniścayaṃ vinā pravṛttyasaṃbhava iti/ na ca jñāne<BR>
prāmāṇyasaṃdehe<BR>
<BR>
<BR>
satyarthasaṃdehāt<BR>
arthaniścayarūpakāraṇābhāvādeva pravṛttyabhāvopapattau pravṛttiṃ prati<BR>
prāmāṇyasaṃdehasya pratibandhakatvābhāvenoktaniyamāpravṛttyā<BR>
prāmāṇyaniścayasya pravṛttiṃ prati hetutvābhāvāt<BR>
prāmāṇyasvatastvaparatastvavicāro 'navasara iti vācyam/ yatra<BR>
jñānaviśeṣe pramātvasaṃdeho tatra niṣkampapravṛttiḥ<BR>
idamitthamevetyavadhāraṇādeva saṃpādanīyā/ taccāvadhāraṇaṃ jñānasya<BR>
pramātvaniścayaṃ vinā na saṃbhavatīti<BR>
pravṛttihetubhūtārthaniścayahetutayā prāmāṇyaniścayasya pravṛttiṃ prati<BR>
prayojakatvāt prāmāṇyaniścayo 'pi saṃpādanīyaḥ/ sa ca svataḥ parato<BR>
veti vicāro yukta eva/<BR>
<BR>
<BR>
tatra prāmāṇyajñaptau<BR>
svatastvaṃ paratastvaṃ ca maṇau pañcadhā niruktam/ tatra prathamaniruktimātraṃ<BR>
dīpikāyāmanūditam/ jñānaṃ yayā sāmagyā jñāyate tayaiva jñānagataṃ<BR>
pramātvamapi jñāyata iti jñānagrāhakasāmagrīgnāhyatvātmakaṃ prathamaṃ<BR>
svatastvam/ tatra<b>prābhākarā</b>ḥ - ghaṭamahaṃ jānāmītyeva jñānākāraḥ/ tasya<BR>
jñānasya svayaṃprakāśatvāt jñānagrāhakamapi svayameveti tadgrāhyatvaṃ<BR>
prāmāṇyasyeti vadanti/<BR>
<b>bhāṭṭāḥ</b>--- jñānaṃ<BR>
jñātatayānumīyata iti jñātatāliṅgakānumitiḥ<BR>
jñānagrāhakasāmagrījanyagrahaḥ tadviṣayatvaṃ prāmāṇyasyetyācakṣate/<b>murārimiśrāḥ</b>--- 'ayaṃ ghaṭaḥ' iti jñānānantaraṃ<BR>
'ghaṭamahaṃ jñānāmi' ityanuvyavasāyo jāyate/ tena jñāne<BR>
viṣayīkriyamāṇe tadgataṃ pramātvamapi viṣayīkriyate/ tathā ca<BR>
jñānagrāhakānuvyavasāyagrāhyatvāt prāmāṇyasya<BR>
svatastvamityupavarṇayanti/ matatraye 'pi<BR>
jñānagrāhakasāmagrayāḥbhinnatve 'pi jñānagrāhakasāmagrīgrāhyatvātmakaṃ<BR>
svatastvaṃ<BR>
<BR>
<BR>
sādhāraṇam/ atra<BR>
yatprāmāṇyāśraye jñāne doṣavaśādaprāmāṇyagrāhikā kācana sāmagrī tayā<BR>
tatprāmāṇyasyāgrahāt svatastvabādhaḥ syāditi aprāmāṇyagrāhaketi<BR>
sāmagrīviśeṣaṇaṃ deyam/ evamapi idaṃ jñānamaprameti jñānaniṣṭhasya<BR>
aprāmāṇyavati aprāmāṇyaprakārakatvarūpasya prāmāṇyasya<BR>
aprāmāṇyagrāhakasāmagryaivaṃ grahaṇāt<BR>
aprāmāṇyagrāhakasāmagrīgrāhyatvātmakasvatastvasya tatra bādhaḥ syāditi<BR>
tadvāraṇāya tadaprāmāṇyāgrāhaketi vaktavyam/ tasmin aprāmāṇgrāhaketi<BR>
tadarthaṃḥ/ yādṛśaprāmāṇye svatastvamiṣyate<BR>
tādṛśaprāmāṇyāśrayaviśeṣyakāprāmāṇyaprakārakajñānajanaketi yāvat/<BR>
idaṃ jñānamapremetyākārakajñānaniṣṭhaprāmāṇyagrāhakasāmagryāḥ/<BR>
idañjñānaviśeṣyakāprāmāṇyagrāhakatve 'pi prakṛtaprāmāṇyāśrayabhūtaṃ<BR>
yat idaṃ jñānamaprametyākārakaṃ jñānaṃ<BR>
tadviśeṣyakāprāmāṇyajñānājanakatvānna doṣaḥ/ naiyāyikairapi<BR>
jñānagrāhakaṃ yat idaṃ jñānaṃ pramā samarthapravṛttijanakatvāt<BR>
ityanumānaṃ tadgrāhyatvasya pramātve 'ṅgīkārāt<BR>
svatastvāpattivāraṇāya yāvajjñānagrāhakasāmagrīti yāvattvaviśeṣaṇamapi<BR>
deyam/ tacca sāmāgryāṃ na viśeṣaṇam/ sarvābhirjñānasāmagrībhirekasya<BR>
jñānasyājananena yāvatsāmagrījanyagrahāprasiddhaṃḥ/ api tu<BR>
jñānaviśeṣaṇam/ tathā ca<BR>
jñānagrāhakasāmagrījanyayāvadgrahaviṣayatvamiti phalitam/<BR>
tādṛśayāvadgrahāntargatānuvyavasāyagrāhyatvasya prāmāṇye<BR>
naiyāyikairanaṅgīkārānna doṣaḥ/ yāvattvasya ca vyāpakatvarūpatvāt<BR>
tadaprāmāṇyagrāhakatattaddharmaprakārakajñānagrāhakasāmagrījanyagrahatvavyāpakaviṣayitānirūpakatvaṃ<BR>
svatastvamiti dīdhitikārairniṣkarṣaḥ kṛtaḥ/ sa niṣkarṣaḥ<BR>
prakāśikāyāmanūditaḥ/<BR>
<BR>
<BR>
<b>atha prāmāṇyavādasya tulanātmakadṛṣṭyā<BR>
vicāraḥ</b><BR>
<BR>
<BR>
pramātmakajñānagataṃ<BR>
prāmāṇyaṃ apramātmakajñānagatamaprāmāṇyaṃ ca kiṃ svataḥ uta parata ityatra<BR>
tīrthakarā vipratipadyante/ tatra prāmāṇyamaprāmāṇyaṃ cetyubhayaṃ svata<BR>
iti sāṃkhyāḥ/ ubhayaṃ parata iti vaiśeṣikādayaḥ/ aprāmāṇyaṃ parata<BR>
iti bauddhāḥ/ prāmāṇyaṃ svataḥ aprāmāṇyaṃ parata iti mīmāṃsakāḥ<BR>
vedāntinaśceti catvāraḥ pakṣāḥ/<BR>
<BR>
<BR>
<b>sāṃkhyamatam</b><BR>
<BR>
<BR>
jñāne<BR>
pūrvamavidyamānaṃ prāmāṇyamaprāmāṇyaṃ vā paścāt kāraṇabalādutpadyata<BR>
ityaṅgīkāre asatkāryavādo bhavediti bhītāḥ sāṃkhyāḥ<BR>
prāmāṇyamaprāmāṇyaṃ cetyubhayamapi svābhāvikamiti/<BR>
<BR>
<BR>
paraṃ tu ubhayamapi<BR>
hetuviśeṣaṃ vinā yadi svabhāvato bhavetām, tadā 'idaṃ jñānaṃ<BR>
pramāṇaṃ' 'idaṃ jñānamapramāṇam' iti vyavasthā na syāt iti<BR>
asvārasyamasmin mate 'sti/<BR>
<BR>
<BR>
<b>bauddhamatam</b><BR>
<BR>
<BR>
aprāmāṇyaṃ svataḥ<BR>
prāmāṇyaṃ parata iti manyante bauddhāḥ/ tathā hi --- yadi prāmāṇyaṃ<BR>
svata eva niścīyate, tarhi prāmāṇyarūpaikatarakoṭeḥ niścayāt idaṃ<BR>
jñānaṃ pramā apramā veti saṃśayo na syāt/ ataḥ kāraṇabhūtasya guṇasaya<BR>
jñānāt pravṛttisaṃvādācca prāmāṇyaṃ niścīyate/<BR>
<BR>
<BR>
taduktam ---<BR>
<BR>
<BR>
'tasmin sadapi<BR>
mānatvaṃ viniścetuṃ na śakyate/<BR>
<BR>
<BR>
uttarārthakriyājñānāt<BR>
kevalaṃ tat pratīyate//'<BR>
<BR>
<BR>
iti/ aprāmāṇyaṃ tu<BR>
svata evāvasīyate/ ata eva vedādutpannaṃ jñānaṃ viparyayarūpam/ ataḥ<BR>
svato 'pramāṇaṃ vedāḥ iti bauddhānāmākūtam/<BR>
<BR>
<BR>
idamatra dūṣaṇam/<BR>
aprāmāṇyaṃ svābhāvikamiti vādināṃ mate 'pi bhramajñāne 'dhiṣṭhānāṃśe<BR>
prāmāṇyasya svābhāvikatvaṃ vaktavyam/ anyathā<BR>
niradhiṣṭhānabhramaprasaṅgāt/ kiṃ ca 'pramāṇāt prameyasiddhiḥ'<BR>
'yuktiyuktaṃ vaco grāhyam' ityādikaṃ vacanaṃ sarvairapi vādibhiḥ<BR>
svataḥ pramāṇamiti vaktavyam/ tathā nirvikalpakasya<BR>
vāsanopaplavaśūnyasya svata eva prāmāṇyamupagacchanti/ savikalpakasyāpi<BR>
svāṃśe prāmāṇyaṃ viṣayāṃśe 'prāmāṇyaṃ ca vadanti/ tathā ca kutracit<BR>
prāmāṇyasvatastvaṃ teṣāmapyavarjanīyam/ api ca sarveṣvapi jñāneṣu<BR>
kiñcidaṃśe prāmāṇyasya sattvāt aprāmāṇyasyaiva kvācitkatvāt tadeva<BR>
kiṃśukādyupādhikāruṇyavat sahetukaṃ, prāmāṇyameva nirhetukamiti<BR>
vyavasthāpanāt iti mīmāṃsakāḥ/ naiyāyikāstu doṣataḥ aprāmāṇyaṃ<BR>
guṇataḥ prāmāṇyamityāhuḥ/ sarvathā aprāmāṇyasvatastvaṃ na ghaṭate/<BR>
<BR>
<BR>
<b>mīmāṃsakamatam/</b><BR>
<BR>
<BR>
prāmāṇyaṃ svata<BR>
evotpadyate jñāyate ca/ aprāmāṇyaṃ tu parata utpadyate jñāyate ceti<BR>
mīmāṃsakāḥ/ prāmāṇyaṃ svata utpadyata ityasya prāmāṇyāśrayajñānasya yā<BR>
sāmagrī utpādikā tayaiva jñānagataṃ prāmāṇyamapyutpadyate, na tu<BR>
guṇādityarthaḥ/ tena ca vedādutpannasya jñānasya yat prāmāṇyaṃ tatra<BR>
vaktṛyathārthajñānarūpaguṇāpekṣāvirahāt vedasyāpauruṣeyatvaṃ sthiraṃ<BR>
bhavatīti teṣāmāśayaḥ/ prāmāṇyaṃ svato jñāyata ityasya<BR>
prāmāṇyāśrayasya jñānasya yayā sāmagryā jñānaṃ bhavati tayaiva<BR>
tadgataprāmāṇyasyāpi jñānaṃ bhavati/ paścāttu<BR>
bādhakajñānakāraṇadoṣajñānābhyāṃ prāmāṇyaṃ bādhyate/ evaṃ ca apauruṣeye<BR>
vede anāptapuruṣasaṃbandhakṛtadoṣāṇāmabhāvāt bādhakajñānābhāvācca<BR>
jñātaṃ prāmāṇyaṃ tathaivāvatiṣṭhate/ tathā ca vedaprāmāṇyasthirīkaraṇameva<BR>
jñaptau svatastvasādhanasya prayojanamiti/<BR>
<BR>
<BR>
<b>prāmāṇyaniścaye nyāyadarśanābhiprāyaḥ</b><BR>
<BR>
<BR>
yadyapi nyāyasūtre<BR>
prāmāṇyāprāmāṇyasvatastvaparatastvavicāraḥ na kṛtaḥ, tathāpi<BR>
'mantrāyurvedaprāmāṇyavacca tatprāmāṇyamāptaprāmāṇyāt' (nyā0.sū0.<BR>
2-1-68) iti sūtreṇa parataḥ prāmāṇyaṃ sūcitameva/ nyāyabhāṣyakāraḥ<BR>
ārambhavākyameva prāmāṇyaparatastvakhyāpakaṃ vinyāsthat -<BR>
'pramāṇator'thapratipattau pravṛttisāmarthyādarthavatpramāṇam' iti/<BR>
idaṃ ca bhāṣyavākyaṃ vācaspatimiśraiḥ evamavatāritam - nanu<BR>
yacchāstramanuṣṭhātumaśakyamupāyaṃ pratipādayati tadanarthakam, yathā<BR>
jvaraharatakṣakacūḍāratnāharaṇopadeśakaṃ śāstram/ idaṃ<BR>
nyāyaśāstramapi tādṛśameva/ tathā hi, ṣoḍaśapadārthatvajñānāddhi<BR>
niḥśreyasayupadiśyate 'smin śāstre/ tadeva durlabham/ prameyādīnāṃ<BR>
padārthānāṃ tattvajñānaṃ pramāṇatattvajñānāndhīnam/ na hi pramāṇaṃ<BR>
tattvenānirṇītaṃ san svaviṣayaṃ avadhārayitumalam/<BR>
pramāṇatattvāvadhāraṇaṃ ca pramātattvāvadhāraṇādhīnam/ na hi pramāṃ<BR>
tattvenānavadhārayan pramājanakasya tattvamavadhārayituṃ śaknoti/<BR>
pramāyāśca tattvamavyabhicāritvarūpaṃ svataḥ parato vā<BR>
niścetumaśakyam/ ghaṭādiviṣayagocaraṃ jñānamātmānamapi<BR>
viṣayīkartumaśaknuvat kathaṃ hi nāma svagataṃ pramātvaṃ grahīṣyatīti<BR>
svataḥ pakṣaḥ tāvanna yuktaḥ/ jñānaṃ svayaṃprakāśam iti pakṣe 'pi<BR>
kathañcit jñānasya svaviṣayakatvasambhave 'pi<BR>
svagatāvyabhicāritvarūpapramātvaviṣayakatvaṃ durūpapādam/ parataḥ<BR>
pramātvaṃ jñāyata iti pakṣe 'pi paraśabdena jñānaviṣayakajñānāntarasya<BR>
vā arthakriyāviṣayakajñānasya vā anyasya vā vivakṣāyāṃ teṣāmapi<BR>
svasmin pramātvānavadhāraṇe pūrvajñāne prāmāṇyaṃ kathaṃ jñātum<BR>
śakyeta/ atasteṣāṃ prāmāṇyaṃ jñānāntarebhyaścet teṣāmapi<BR>
tathetyanavasthā/ teṣāṃ pramātvaṃ svata iti tu<BR>
pūrvoktarītyānupapannam/ tathā ca svataḥ parato vā<BR>
pramātattvānavadhāraṇāt pramāṇatattvāvadhāraṇaṃ na sambhavati/<BR>
tadasaṃbhavācca prameyāditattvajñānamapi na saṃbhavati/ tasmāt<BR>
pramāṇādiṣoḍaśapadārthatattvajñānānniḥśreyasādhigama<BR>
ityupadiśacchastramanarthakamityāśaṅkāyāḥ nirākaraṇārthaṃ"pramāṇato arthapratipattau"<BR>
ityādibhāṣyaṃ pravṛttamiti/<BR>
<BR>
<BR>
asya bhāṣyasyāyamarthaḥ -<BR>
prāmāṇamarthavaditi pratijñā/ pravṛttisāmarthyāditi hetuḥ/ pramāṇamiti<BR>
karaṇārthakalyuḍantaḥ śabdaḥ/ arthavaditi nityayoge matup/ nityatā<BR>
cārthāvyabhicāritā/ arthāvyabhicāritvaṃ ca tadvati tatprakārakatvam/<BR>
tacca pramāṇasya jñānadvārakam/ tathā ca pramāṇaṃ tadvati<BR>
tatprakārakajñānajanakamiti pratijñārthaḥ/ samapravṛttijanakatvamiti<BR>
tadarthaḥ/ yadi pramāṇamarthāvyabhicāri nābhaviṣyat samarthāṃ pravṛttiṃ<BR>
nākariṣyat yathā arthavyabhicārī pramāṇābhāsa iti<BR>
vyatirekyanumānamatra<BR>
<BR>
<BR>
vivakṣitam/ pramāṇasya<BR>
pravṛttijanakatvaṃ na sākṣāt, kiṃ tu<BR>
arthapratipattijananadvāreṇetyāśayena pramāṇator'thapratipattāvityuktam/<BR>
tathā ca vipratipannaṃ jñānaṃ tadvati tatprakārakaṃ<BR>
saphalapravṛttijanakatvādityanumāna eva paryaṃvasānam/ itthaṃ ca<BR>
saphalapravṛttijanakatvahetukānumityā jñānagataṃ pramātvaṃ gṛhyata iti<BR>
bhāṣyakārāśayaḥ/<BR>
<BR>
<BR>
nanvanumitirūpajñānaniṣṭhaṃ pramātvaṃ kena gṛhyate?<BR>
anumityantareṇeti yadi, tadānavastheti cet---na/<BR>
anumitiviṣayakānuvyavasāyena anumitau gṛhyamāṇāyo<BR>
tanniṣṭhaprāmāṇyasyāpi grahāt anumitiprāmāṇyasya<BR>
svatogrāhyatvāṅgīkārāt/ tarhi 'ghaṭamahaṃ jānāmi'<BR>
ityanuvyavasāyena ghaṭajñāne gṛhyamāṇe tatprāmāṇyamapi gṛhyatām,<BR>
kimarthaṃ tatra<BR>
pravṛttisāmarthyaliṅgakānumityanudhāvanamiticet--idaṃ jñānaṃ<BR>
pramā na veti saṃśayānurodhena pramātvaniścayāya<BR>
pravṛttisāmarthyarūpahetuparāmarśāt prakṛte tadabhāvāditi<BR>
tātparyaṭīkākārāḥ nirūpayanti1/<BR>
prāmāṇyasyāvaśyavedyatvānabhyupagamānnānavastheti kusumāñjalikārāḥ<BR>
upapādayanti2/<BR>
<BR>
<BR>
'mantrāyurvedaprāmāyyavacca tatprāmāṇyamāptaprāmāṇyāt'<BR>
(nyā.sū. 2---1---68) iti sūtreṇa,<BR>
<BR>
<BR>
'kiṅkṛtametat?<BR>
āptaprāmāṇyakṛtam/ kiṃ punarāptānāṃ<BR>
<BR>
<BR>
prāmāṇyam?<BR>
sākṣātkṛtadharmatā bhūtadayā yathābhūtārtha-<BR>
<BR>
<BR>
cikhyāpayiṣā'<BR>
<BR>
<BR>
ityāditatsūtrasthabhāṣyeṇa ca prāmāṇyasyotpattau<BR>
guṇajanyatvākhyaṃ paratastvaṃ sūcitameva/ kusumāñjalau jñaptau utpattau<BR>
ca<BR>
<BR>
<BR>
paratāstvaṃ<BR>
vistareṇopapāditam/ tadapekṣayāpi vistareṇa maṇau dodhitau<BR>
gādādharīye ca vivecitam/ dīpikāyāṃ prakāśikāyāṃ ca<BR>
tatratyamevopapādanaṃ punaḥ saṃgṛhītamiti/<BR>
<BR>
<BR>
<b>[ 13 ]</b> <b>anyathākhyātivicāraḥ</b><BR>
<BR>
<BR>
bhramātmakajñānasya<BR>
khyātiriti vyapadeśaḥ śāstragrantheṣu vartate/ tatra viṣaye vādino<BR>
bahudhā vadanti/ loke yasya yasya yadyat jñānaṃ bhavati tatsarvaṃ prameti<BR>
vaktuṃ na śakyate/ tathā sati prativādino jñānamapi pramā syāt/ tathā<BR>
ca prativādyapi vijayeta/ tathāsarvaṃ jñānamaprametyapi vaktuṃ na pāryate/<BR>
tathā sati vādino yat jñānaṃ tadapyapramā syāt/<BR>
<BR>
<BR>
-----------------------------------------<BR>
<BR>
<BR>
tathā ca vādi<BR>
parājito bhavet/ tasmāt kiñcit jñānaṃ pramā kiñcit jñānamapramā<BR>
iti vibhāgaḥ sarvairabhyupagantavyaḥ/ tatra apramātmake jñāne anyasya<BR>
anyathābhānātmikāmanyathākhyātiṃ naiyāyikā jainā bhāṭṭāśca<BR>
urarīkurvanti/ anyathākhyāteḥ yā sāmagrī bhedājñānarūpa akhyātiḥ tathaiva<BR>
vyavahāropapatteḥ akhyātipakṣa eva yukta iti prābhākarāḥ/<BR>
kṣaṇikavijñānarūpaḥ ātmaiva bāhyavastvākāreṇa pratīyata<BR>
ityātmakhyātivādinaḥ/ bauddhāḥ/ bhramasthale asadeva pratīyata iti<BR>
asatkhyātivādinaḥ mādhyamikāḥ/ bhrame sadasadanirvañcanīyaṃ vastūtpadyate<BR>
pratīyate cetyadvaitinaḥ/ etanmate anirvacanīyakhyātiḥ/<BR>
<BR>
<BR>
tatra naiyāyikā<BR>
anyathākhyātivādina iti prasiddhiḥ/ nyāyadarśane prathamasūtreṇa<BR>
tattvajñānānniḥśreyasaprāptimabhidhāya 'duḥkhajanme' tyādidvitīyasūtreṇa<BR>
mithyājñānaṃ paramparayā saṃsāraheturiti pratipāditam/ tatra<BR>
'mithyājñānamanekaprakārakaṃ vartate ātmani tāvannāstīti<BR>
anātmanyātmeti duḥkhe sukhamiti' ityādi bhāṣamāṇaḥ vātsyāyanaḥ<BR>
atasmiṃstaditi jñānaṃ mithyājñānamiti manyate/ vārttikakāro 'pi ---<BR>
'kaḥ punarayaṃ viparyayaḥ/ atasmiṃstaditi pratyayaḥ' iti kathayati/ asya<BR>
viparyasya anyathākhyātiriti saṃjñā tu paścātkālikīṃ/<BR>
tātparyadīkāyām1---<BR>
<BR>
<BR>
'saṃprati saṃdihāno<BR>
viparyayasvarūpaṃ pṛcchati<BR>
<BR>
<BR>
kaḥ punarayaṃ viparyaya<BR>
iti/ parīkṣakāṇāṃ vipratipatteḥ<BR>
<BR>
<BR>
saṃśayaḥ/ kecit<BR>
svākārabāhyatvaviṣayaṃ jñānaṃ<BR>
<BR>
viparyaya<BR>
ityācakṣate/ anye 'sadviṣayaṃ jñānaṃ .......<BR>
<BR>
<BR>
anyathākhyātiṃ tu<BR>
vṛddhāḥ/'<BR>
<BR>
<BR>
iti kathanāt<BR>
anyathākhyātipakṣaḥ naiyāyikānāmiti jñāyate/<BR>
<BR>
<BR>
ayamatra niṣkarṣaḥ ---<BR>
ādau śuktyā indriyasaṃnikarṣānantaram ayaṃ śuklabhāsvara<BR>
ityākārakaṃ jñānaṃ, tataḥ udbuddhasaṃskārāt rajatasmaraṇam,<BR>
purovarti-rajatayorbhedāgraha inyetāvatparyantam<BR>
akhyātyanyathākhyātivādinoḥ<BR>
<BR>
<BR>
-----------------------------------------<BR>
<BR>
<BR>
samānam/ tataḥ 'idaṃ<BR>
rajatam' ityākārakaṃ rajatatvābhāvavadviśeṣyakarajatatvaprakārakaṃ<BR>
viśiṣṭajñānamutpadyate, tata eva pravṛttiriti naiyāyikāḥ<BR>
tādṛśaviśiṣṭajñānakāraṇatvenābhimatābhyāṃ bhedāgrahasahitābhyāṃ<BR>
<BR>
<BR>
purovartivastupratyakṣarajatasmaraṇābhyāmeva pravṛttyādinirvāhe<BR>
madhye viśiṣṭajñānamanāvaśyakamiti prābhākarāḥ iti/<BR>
<BR>
<BR>
<b>viśiṣṭajñānasyāvaśyakatā</b><BR>
<BR>
<BR>
satyasthale pravṛtiṃ<BR>
prati viśiṣṭajñānasya hetutvāt asatyasthale 'pi viśiṣṭajñānameva<BR>
pravartakaṃ vācyam/ tathā ca<BR>
<BR>
<BR>
'visaṃvādipravṛttiḥ<BR>
viśiṣṭajñānajanyā pravṛttitvāt satyapravṛttivat'<BR>
ityanumānamanyathākhyātau pramāṇam/ tathā<BR>
'rajatecchājanyaśuktiviṣayakapravṛttijanakarajatatvaprakārakaṃ jñānaṃ<BR>
śuktiviśeṣyakaṃ śuktipravṛttiprayojakajñānatvāt śuktau<BR>
śuktyarthapravṛttiprayojakajñānavat' ityādīnyanumānānyapi<BR>
anyathākhyātisādhakatayā maṇāvupanyastāni/<BR>
evamanuvyavasāyātmakapratyakṣamapyanyathākhyātau mānam/ tathā hi - śuktau<BR>
idaṃ rajatamiti bhramānantaram idaṃ rajatatayā jānāmi<BR>
ityanuvyavasāyo jāyate/<BR>
idaṃviśeṣyakarajatatvaprakārakajñānavāhanam iti hi tadarthaḥ/ tatra<BR>
vyavasāyasya idaṃviśeṣyakarajatatvaprakārakatvābhāve uktānuvyavasāyaḥ<BR>
kathaṃ ghaṭeta? jñānadvayapakṣe 'idaṃ jānāmi' 'rajataṃ jānāmi'<BR>
ityākārako hyanuvyavasāyaḥ syāt, na tu idaṃ rajataṃ jānāmi<BR>
iti/<BR>
<BR>
<BR>
<b>anyathākhyātiśabdārthavicāraḥ</b><BR>
<BR>
<BR>
anyatraiva satā<BR>
ākāreṇa purovartino viśiṣṭatājñānamanyathākhyātiḥ/ anyatraiva sattvaṃ<BR>
tu pravṛttivādhasahakṛtāt nāstīti bādhakapratyayānniścīyate/ ato<BR>
bhrāntijñānabādhitasya satyarajatasyātrāsattvamāpādayituṃ na śakyate,<BR>
praṃvṛttibādhavirahāt/ na vā mantrādipratibaddhasyāgneḥ<BR>
sphoṭajananādipravattibādhāt mithyātvaniścayaprasaṅgaḥ/ tatra nāstīti<BR>
bādhakapratyayasyābhāvāt/<BR>
<BR>
<BR>
khyātyantaravādibhirapyantato gatvā<BR>
anyathākhyātiravaśyāśrayaṇīyā/ tathā hi---asatkhyātimate kimasat<BR>
asaditi pratīyate saditi vā? asaditi cet bhramatvāsaṃbhavaḥ/ asataḥ<BR>
asattvena bhānasya pramātvāt bādhapravṛttī ca na ghaṭetām/ saditi<BR>
pratīyate cet, asataḥ sattvena bhānāt anyathākhyātireva syāt/<BR>
ātmakhyātipakṣe ātmaśabditaṃ jñānaṃ kiṃ jñānamiti pratīyate? utārthaṃ<BR>
iti? ādyena bhramatvabādhapravṛttīnāmasaṃbhavaḥ/ dvitīye jñānasyārthātmanā<BR>
bhānādanyathākhyātireva svīkṛtā syāt/<BR>
<BR>
<BR>
prābhākaramate 'pi<BR>
grahaṇasmaraṇātmakajñānadvayāṅgīkārāt tat jñānadvayaṃ kiṃ<BR>
jñānadvayamiti pratīyate kiṃ vā ekatvena? ādye bādhapravṛttyorasaṃbhavaḥ/<BR>
dvitīye dvayasyaikatvena bhānāt anyathākhyātiḥ/<BR>
<BR>
<BR>
jñānamasti viṣayo<BR>
nāstīti pakṣe viṣayaḥ kimavidyamānatvena pratīyate uta vidyamānatvena?<BR>
ādye pravṛttyādyasaṃbhavaḥ/ na jātu kaścit avidyamānatvena pratīte vastuni<BR>
pravartate/ dvitīye avidyamānasya vidyamānatvena bhānādanyathākhyātiḥ<BR>
iti/<BR>
<BR>
<BR>
<b>( 14 ) abhāvavicāraḥ</b><BR>
<BR>
<BR>
tarkasaṃgrahe<BR>
dīpikāyāṃ ca abhāvasya caturdhā vibhāgaḥ atiriktapadārthatvaṃ ca<BR>
prādarśiṣātām/ idaṃ kiñcidvicāryate/<BR>
<BR>
<BR>
'prāgutpatterabhāvopapatteśce' (nyā.sū.2-2-12) iti sūtre<BR>
bhāṣyam ---<BR>
<BR>
<BR>
'abhāvadvaitaṃ khalu<BR>
bhavati prāk cotpatteravidyamānatā<BR>
<BR>
<BR>
utpannasya cātmano<BR>
hānādavidyamānatā'<BR>
<BR>
<BR>
iti/<BR>
vārtikepyevameva pratipādyate/ tena prāgabhāvaḥ pradhvaṃsaśceti dvividha<BR>
evābhāvo bhāṣyavārttikakārayoḥ saṃmata iti pratīyate/ tatraiva<BR>
tātparyaṭīkākāraḥ ---<BR>
<BR>
<BR>
'abhāvadvaitamiti<BR>
prakṛtāpekṣam/ prakṛtaṃ pradhvaṃsamātra-<BR>
<BR>
<BR>
vādinaṃ prati<BR>
prāgabhāvapratipādanam/ paramārthatastu<BR>
<BR>
<BR>
prathamamabhāve<BR>
dvaitam--tādātmyābhāvaḥ saṃsargā-<BR>
<BR>
<BR>
bhāvaśceti/<BR>
saṃsargābhāvo 'pi prākpradhvaṃsātyantābhāvena<BR>
<BR>
<BR>
trividha iti catasro<BR>
vidhā abhāvasya'<BR>
<BR>
<BR>
ityabhāvacatuṣṭayamapi nyāyadarśanasaṃmatamiti pratyapādayat/<BR>
bhāvavadabhāvo 'pi pramāṇavedyaḥ/ yat pramāṇaṃ bhāvaṃ jñāpayati tadeva<BR>
pramāṇaṃ pratiyogyanupalabdhisahakṛtamabhāvaṃ jñāpayati ityāśayavāta<BR>
bhāṣyakāreṇa ---<BR>
<BR>
<BR>
'kathaṃ punaruttarasya<BR>
pramāṇenopalabdhiḥ/<BR>
<BR>
<BR>
satyupalabhyamāne<BR>
tadvadanupalabdheḥ pradīpavat/<BR>
<BR>
<BR>
<BR>
<BR>
<BR>
tadevaṃ sataḥ prakāśakaṃ<BR>
pramāṇamasadapi prakāśayati/'<BR>
<BR>
<BR>
iti<BR>
prathamasūtre 'bhāṣi/ tatrābhāvasyāpi pramāṇasiddhatve tasya bhāvavat<BR>
upadeśaḥ kuto na kṛtaḥ ityāśaṅkāyāmāha vārtikakāraḥ ---<BR>
<BR>
<BR>
'sat khalu<BR>
pramāṇasyālambanaṃ svatantraṃ bhavati/<BR>
<BR>
<BR>
asattu paratantraṃ<BR>
pratiṣedhamukhena pratipadyate/'<BR>
<BR>
<BR>
iti niṣedhyaṃ<BR>
niṣedhādhikaraṇam ityubhayajñānādhīnatvāt abhāvasya, bhāve jñāte<BR>
abhāvo 'pi jñātaprāya ityāśayena sūtrakṛtā abhāvo na nirdiṣṭa<BR>
iti tadāśayaḥ/<BR>
<BR>
<BR>
vaiśeṣikasūtreṣvapi<BR>
abhāvacatuṣṭayābhyupagamaḥ sūcito vartate/<BR>
'kriyāguṇavyapadeśābhāvāt prāgasat' (vai.sū.9-1-1)<BR>
<BR>
<BR>
iti sūtraṃ<BR>
ghaṭādirūpakāryasya utpatteḥ prāgavidyamānatāṃ pratipādayat<BR>
prāgabhāvamanumanyate/ utpatteḥ prāgavidyamānatā hi prāgabhāvo nāma/<BR>
tathā 'sadasat' (vai.sū.9-1-2) iti sūtraṃ sato ghaṭādeḥ<BR>
mudgarapātādyanantaramabhāvaṃ pratipādayat dhvaṃsākhyamabhāvaṃ sūcayati/<BR>
tataḥ 'saccāsat' (vai.sū.9-1-3) iti sūtraṃ satā ghaṭādeḥ paṭādyātmanā<BR>
abhāvaṃ bodhayatdhtt<BR>
<BR>
<BR>
tādātmyābhāvarūpamanyonyābhāvaṃ vyañjayati/ tataḥ<BR>
'yaccānyadasadatastadasat' (vai.sū.9-1-5) iti sūtram/ tatra<BR>
asacchabdadvayaṃ bhāvavapradhāno nirdeṃśaḥ/ yat ataḥ asataḥ anyat asat<BR>
tat asat ityanvayaḥ/ pūrvoktābhāvatrayāt anyo yo 'bhāvaḥ<BR>
so 'tyantābhāve iti/ evaṃ sthite abhāvasya pṛthaganupadeśaḥ<BR>
bhāvapāratantryāt na tvabhāvāditi sidhyati/<BR>
<BR>
<BR>
nyāyamañjarīkārāstu<BR>
----<BR>
<BR>
<BR>
<BR>
<BR>
<BR>
'na prāgabhāvādanye tu<BR>
bhidyante paramārthataḥ/<BR>
<BR>
<BR>
sa hi<BR>
vastvantaropādhiranyonyābhāva ucyate//<BR>
<BR>
<BR>
sa<BR>
evāvadhiśūnyatvādatyantābhāvatāṃ gataḥ/<BR>
<BR>
<BR>
utpannasya vināśo vā<BR>
tadanutpāda eva vā/<BR>
<BR>
<BR>
abhāvastattvato 'nye tu<BR>
bhedāstvaupādhikā matāḥ//'1<BR>
<BR>
<BR>
iti granthena<BR>
prāgabhāvapradhvaṃsabhedenābhāvo dvividhaḥ/ anyonyātyantābhāvau<BR>
prāgabhāva evāntarbhavataḥ/ prāgabhāva eva vastvantarapratiyogikaścet<BR>
anyonyābhāva ityucyate/ sa evāvadhiśūnyaścet atyantābhāva iti<BR>
kathyate iti nyarūpayan/<BR>
<BR>
<BR>
prābhākārāḥ<BR>
atiriktamabhāvaṃ nāṅgīkurvanti/ abhāvaḥ buddhiviśeṣasvarūpaḥ,<BR>
adhikaraṇasvarūpaḥ kālaviśeṣasvarūpaḥ iti pakṣatrayaṃ pradarśayanti/<BR>
etatpakṣatrayamapi maṇau vistareṇa dūṣitam, tadanusāreṇa muktāvalyāṃ<BR>
ca/ dīpikāyāṃ tvadhikaraṇātmakatvapakṣaḥ anūdya dūṣita iti viśeṣaḥ/<BR>
<BR>
<BR>
atra vicāryate/<BR>
abhāvādhikaraṇako 'bhāvaḥ adhikaraṇībhūtābhāvasvarūpa iti naiyāyikā<BR>
api svīkurvanti/ tatra<BR>
<BR>
<BR>
-----------------------------------------<BR>
<BR>
<BR>
'ghaṭābhāve na paṭaḥ'<BR>
ityādhārādheyabhāvaḥ pratīyate/ sa cādhārādheyayorabhede 'pi<BR>
ādhāratāvacchedakayorghaṭābhāvatvapaṭābhāvatvayorbhedānniruhyate/ tathā<BR>
'bhūtale ghaṭābhāva' iti pratītirapi bhūtalatvaghaṭābhāvatvayorbhedāt<BR>
nirūḍhā bhaviṣyati/ ataḥ adhikaraṇātmakatvamevābhāvasyāstu/<BR>
<BR>
<BR>
śabdābhāvasya<BR>
gṛhasvarūpasya gṛhatvena rūpeṇa śrotrendriyavedyatvābhāve 'pi<BR>
śabdābhāvatvena rūpeṇa tadvedyatvaṃ<BR>
<BR>
<BR>
bhaviṣyati/ yathā<BR>
naiyāyikamate 'pi rūpābhāvādhikaraṇakarasābhāvasya<BR>
rūpābhāvātmakatve 'pi rūpābhāvatvenaiva cākṣuṣaviṣayatā na<BR>
rasābhāvatvenetyaṅgīkriyate, tadvat/ tathā ca śabdādyabhāvānāṃ<BR>
pratyakṣatvānupapattirapi nāsti/<BR>
<BR>
<BR>
tathā jñānaviśeṣatvena<BR>
kālaviśeṣatvena cāpratyakṣatve 'pi tattadabhāvatvena<BR>
jñānaviśeṣakālaviśeṣayoḥ pratyakṣatā saṃbhavatyeva/<BR>
ato 'bhāvasyānatiriktatve 'pi na ko 'pi doṣa iti/<BR>
<BR>
<BR>
atra samādhīyate/<BR>
prāyaśo loke bhinnayorevādhārādheyabhāvaḥ prasiddhaḥ/ sa<BR>
cābhāvātiriktatvavādinaiyāyikamate sūpapādaḥ/<BR>
abhāvādhikaraṇakābhāvasthale<BR>
gatyantaravirahādādhārādheyabhāvapratītergauṇatayā nirvāhe 'pi<BR>
gatyantarasattve tathā nirvāhasyānucitatvāt/<BR>
ato 'dhikaraṇātmakatvapakṣo na yuktaḥ/<BR>
<BR>
<BR>
jñānaviśeṣarūpatvapakṣe<BR>
kālaviśeṣarūpatvapakṣe ca śabdādyabhāvānāṃ pratyakṣatvānupapattidoṣo<BR>
duruddharaḥ/ tatra yaduktaṃ jñānatvena kālatvena ca rūpeṇa<BR>
tayorbahirindriyagrāhyatvābhāve 'pi śabdādyabhāvatvena tattvamakṣatamiti,<BR>
tatrocyate/ rūpāntareṇāpi tayoḥ tādṛśapratyakṣaviṣayatvaṃ na saṃbhavati/<BR>
tathā hi gehe śabdo nāstīti pratītau śabdābhāvatvena rūpeṇa kiṃ<BR>
svātmakajñānaṃ viṣayaḥ? puruṣāntarīyajñānaṃ vā? nādyaḥ, pratyakṣe viṣayasya<BR>
kāraṇakatvāt pūrvakṣaṇe svātmakajñānasyābhāvāt pūrvakṣaṇe 'sataḥ<BR>
kāraṇatvāsaṃbhavāt/ na dvitīyaḥ, ekasmin abhāvajñāne bhūyasīnāṃ<BR>
puruṣāntarīyajñānavyaktīnāṃ viṣayatvakalpane gauravāt/ evaṃ<BR>
kālaviśeṣasyāpi na tādṛśapratyakṣaviṣayatvaṃ saṃbhavati,<BR>
tādṛśajñānotpattikṣaṇātmakakālasya pūrvapṛttitvābhāvāt/<BR>
pūrvakṣaṇātmakakālasya ca tatkāle 'bhāvāt/ na ca<BR>
jñānotpattikṣaṇatatpūrvakṣaṇobhayāvasthāyisthūlakālasya 'gehe śabdo<BR>
nāsti' ityādipratyakṣaviṣayatvamastu, tathā ca noktadoṣa iti<BR>
vācyam/ tathāpi tādṛśakṣaṇadvayāvasthāyinānāpadārtharūpasthūlakālasya<BR>
ekaikatādṛśajñānaviṣayatvakalpane gauravāditi nirūpayāmāsuḥ<BR>
muktāvalīmañjūṣākārāḥ/<BR>
<BR>
<BR>
<b>[ 14 ]</b> <b>ākhyātārthavicāraḥ śabdabodhaprakriyā ca</b> <BR>
<BR>
<BR>
dīpikāyāṃ<BR>
prakāśikāyāṃ ca vidhyarthanirūpaṇaprasaṅgena ākhyātasya kṛtyarthakatvaṃ<BR>
prasādhya devadattaḥ taṇḍulaṃ pacatīti vākyasya<BR>
taṇḍulakarmakapākānukūlakṛtimān devadatta ityartha iti<BR>
nirūpitam/ etattatvaṃ kiñcidvicāryate/<BR>
<BR>
<BR>
śābdabodho nāma<BR>
śabdajanyaṃ jñānam/ śabdo nāma<BR>
parasparānvitārthaṃpratipādakapadasamūhātmakaṃ vākyam/ padasamūho<BR>
vākyaṃ ityetāvanmātroktau 'gauraśvaḥ puruṣo hastī' ityādeḥ<BR>
ananvitārthakapadasamūhasyāpi vākyatvaṃ syāt/ ataḥ<BR>
parasparānvitārthaketyuktam/ gaurgacchati, aśvodhāvati ityanayoḥ<BR>
pratyekaṃ vākyatve 'pi tayordvayormilitvā ekavākyatvaṃ na bhavati,<BR>
dvayorvākyārthayoḥ parasparamananvayāt/ tasmāt sākṣādvā paraṃparayā<BR>
vā svārthaviśeṣaṇībhūtārthapratipādakayāvatpadaviśiṣṭaṃ<BR>
viśeṣyabhūtārthapratipādakaṃ padamekavākyamiti paryaṃvasyati/ idameva<BR>
'athaikatvā dekaṃ vākyaṃ sākāṅkṣa cedvibhāge syāt' iti<BR>
pūrvamīmāṃsāsūtre [3-1-46] uktam/ ekasminnarthe anyeṣāṃ<BR>
viśeṣaṇatayānvayaḥ iti sūcanāyaiva 'sākāṅkṣaṃ cedvibhāge syāt'<BR>
ityuktam/<BR>
<BR>
<BR>
tatra padeṣu bahuṣu<BR>
prayujyamāneṣu kasya padārthasya kiṃ viśeṣaṇam? kiṃ<BR>
kimavāntaraviśeṣyam? kiṃ mukhyaviśeṣyamiti vicāraṇīyaṃ bhavati/<BR>
tatra vaiyākaraṇāḥ mīmāṃsakāḥ naiyāyikāśca bhinnabhinnaṃ<BR>
panthānamāśrayante/<BR>
<BR>
<BR>
<b>vaiyākaraṇamatam</b><BR>
<BR>
<BR>
tathā hi<BR>
vaiyākaraṇāstāvadevaṃ manyante --- kārakāṇāṃ kriyāyāmanvayaḥ<BR>
ityanubhavāt kriyāpade prāyaḥ subantānāmanvaya iti pratīyate/<BR>
nīlotpalamānayatītyatra samāsārthasya nīlatvaviśiṣṭotpalasya<BR>
dvitīyārthe karmaṇi tasya dhātvarthe ānayane 'nvaya iti<BR>
nīlatvaviśiṣṭotpalakarmakamānayanamiti bodho bhavati/<BR>
nīlamutpalamānayeti vyāsasthale 'pi nīlakarmakamānayanam<BR>
utpalakarmakānayanamiti pṛthak pṛthak bodhasyānanubhavāt dviḥ<BR>
karmatvabhānaṃ vihāya samānādhikaraṇayornīlotpalapadayoḥ<BR>
nīlatvaviśiṣṭotpalarūpaikārthaparatvamaṅgīkṛtya tasya dhātvarthe<BR>
ānayane dvitīyārthakarmatvadvārā anvayasvīkārāt<BR>
nīlatvaviśiṣṭotpalakarmakamānayanamityeva bodhaḥ/ evaṃ ca<BR>
saviśeṣaṇānāṃ viśeṣaṇarahitānāṃ vā kartratiriktānāṃ sarveṣāṃ<BR>
kārakāṇāṃ dhātvarthakriyānvayasya naiyāyikādibhirapi svīkṛtatvāt<BR>
prathamāntārthasya kartṛkārakasyāpi tathaivānvaya ucitaḥ, samānanyāyāt/<BR>
tathā ca devadattaḥ nīlotpalamānayatītyatra ditīyārthaḥ karma, tatra<BR>
prakṛtyarthasya nīlatvaviśiṣṭotpalasyābhedasaṃbandhenānvayaḥ/ karmaṃṇaḥ<BR>
dhātvarthe 'nvayaḥ/ tiṅaḥ kartā arthaḥ/ tatrābhedasaṃbandhena<BR>
prathamāntapadārthasya devadattasyānvayaḥ/ kartuṃrapi dhātvarthe<BR>
ānayana'nvayaḥ/ tathā ca<BR>
<BR>
<BR>
nīlatvaviśiṣṭotpalābhinnakarmakaṃ devadattābhinnakartṛkaṃ<BR>
cānayanamiti dhātvarthamukhyaviśeṣyako bodhaḥ/ atra pramāṇaṃ tu<BR>
'bhāvapradhānamākhyātam' iti niruktavacanaṃ 'kriyāpradhānamākhyātam'<BR>
iti mahābhāṣyavacanaṃ cetyāhuḥ/<BR>
<BR>
<BR>
<b>mīmāṃsakamatam</b><BR>
<BR>
<BR>
mīmāṃsakāstu --<BR>
tiṅarthabhāvanāmukhyaviśeṣyakaṃ bodhaṃ varṇayanti/ tathā hi<BR>
taṇḍulamityādīni dvitīyāntāni padāni kriyāpadaṃ vinā<BR>
nirākāṅkṣaṃ bodhaṃ na janayantītyanubhavasiddham/ tena tiṅantapadaṃ<BR>
viśeṣyasamarpakamiti labhyate/ tatrāpi 'prakṛtipratyayau pratyayārthaṃ saha<BR>
brūtastayostu pratyayaḥ prādhānyena' iti vyutpattibalāt<BR>
pratyayārthasyaiva prādhānyaṃ vaktavyamiti tiṅarthaḥ bhāvanāparaparyāyā<BR>
kṛtireva śābdabodhe mukhyaviśeṣyabhūtā/ 'evaṃ ca caitrastaṇḍulaṃ<BR>
pacati' iti vākye<BR>
<BR>
<BR>
dvitīyāyāḥ<BR>
karmatvamarthaḥ/ tatra taṇḍulasya ādheyatāsambandhenānvayaḥ/ karmatvasya<BR>
nirūpakatāsaṃbandhena (svanirūpakadhātvarthānukūlatvaparyavasitena)<BR>
tiṅarthakakṛtāvanvayaḥ/ dhātvarthasya pākasya<BR>
svakaraṇakaudanoddeśyakatvasambandhena kṛtāvanvayaḥ/<BR>
caitrapadottaraprathamāyāḥ prātipadikārthaḥ caitro 'thaḥ/ caitrapadaṃ<BR>
tātparyagrāhakam/ prathamārthasya caitrasya ādheyatāsaṃbandhena<BR>
bhāvanāyāmanvayaḥ/ ākhyātārthakālasaṃkhyayo 'pi bhāvanāyāmevānvayaḥ/<BR>
saṃkhyāyāḥ sāmānādhikaraṇyasambandhenānvayaḥ, kālasya<BR>
ādheyatāsaṃbandhenānvaya iti viśeṣa/ evaṃ ca caitraniṣṭhā<BR>
taṇḍulakarmakapākakaraṇakaudanoddeśyikā vartamānā ekā bhāvaneti<BR>
bodhaḥ/ 'bhāvapradhānamākhyātam' iti nirukte ākhyātaśabdaḥ tiṅparaḥ/<BR>
bhāvayatīti vyutpattyā ṇijantāt bhūdhātoracpratyayāntatvena niṣpannaḥ<BR>
bhāvaśabdaḥ bhāvanāvācī/ tiṅśca saṃkhyā kālaḥ bhāvanā iti<BR>
trayor'thāḥ/ teṣu bhāvanā pradhānabhūtā iti<BR>
bhāvanāmukhyaviśeṣyakabodhameva niruktakāro manyata iti<BR>
nirūpayanti/<BR>
<BR>
<BR>
<b>naiyāyikamatam</b><BR>
<BR>
<BR>
'paṇḍitaścaitraḥ'<BR>
iti vākyam paṇḍitābhinnaścaitra iti bodho 'nubhūyate/ tatra<BR>
tiṅantapadābhāvāt dhātvarthasya vā tiṅarthabhāvanāyā vā<BR>
mukhyaviśeṣyatayā bhānaṃ na saṃbhavati/ tathā ca kvacit<BR>
prathamāntārthamukhyaviśeṣyakabodhasya svīkaraṇīyatayā<BR>
niṅntasamabhivyāhārasthalepi tathaiva bodhavarṇanaṃ yuktam/ na ca<BR>
tatrāpi yogyakriyādhyāhāreṇaiva śābdabodha iti vācyam/<BR>
anadhyāhāreṇaiva nirvāhe adhyāhārasyāyuktatvāt/ api ca<BR>
vaiyākaraṇabhūṣaṇe -- 'prāyaśo vākyasya suptiṅantasamudāyatvāt'<BR>
iti vadantaḥ kauṇḍabhaṭṭāḥ tiṅantaśūnyamapi vākyamabhyupagacchanti/<BR>
tathā ākhyātārthavyāpārāśrayatvarūpasya kartṛtvasya nirākaraṇāvasare<BR>
'ākhyātaśūnye devadattaḥ paktetyādau devadattasyākartṛtvāpatteḥ' iti<BR>
bhūṣaṇasāre 'pi tiṅantarahitavākyaprāmāṇyāṅgīkāraḥ pratīyate/ evaṃ<BR>
ca tiṅantāsamabhivyāhārasthale prathamāntārthaviśeṣyakabodhasya<BR>
svīkāryatvāt caitraḥ pacatītyādāvapi tathaiva bodhavarṇanaṃ yuktam/<BR>
tathā ca 'caitraḥ taṇḍulaṃ pacati' iti vākye<BR>
taṇḍulapadottaradvitīyāyāḥ karmatvamarthaḥ/ karmatve prakṛtyarthasya<BR>
taṇḍulasyādheyatāsaṃbandhenānvayaḥ/ karmatvasya nirūpakatāsambandhena<BR>
dhātvarthe pāke 'nvayaḥ/ ākhyātārthaḥ kṛtiḥ/ tatrānukūlatāsaṃbandhena<BR>
dhātvarthapākasyānvayaḥ/ kṛteśca āśrayatāsaṃbandhena<BR>
prathamāntārthecaitre 'nvayaḥ/ ākhyātārthasya vartamānakālasya<BR>
kṛtāvevānvayaḥ/ ākhyātaikavacanasya tu naikatvasaṃkhyā arthaḥ/<BR>
subekavacanenaiva ekatvalābhāt/ tathā ca<BR>
taṇḍulaniṣṭhakarmatānirūpakapākānukūlavartamānakṛtimān<BR>
ekatvāśrayaścaitra ityanvayabodhaḥ/<BR>
<BR>
<BR>
kiṃ ca<BR>
'sarvanāmnāmutsargataḥ pradhānaparāmarśitvam' iti nyāyāt<BR>
pūrvavākyārthe yaḥ pradhānaḥ tasyaiva tacchabdena parāmarśo vaktavyaḥ/<BR>
dhātvarthamukhyaviśeṣyakasya ākhyātārthakṛtimukhyaviśeṣyakasya vā<BR>
bodhasyāṅgīkāre 'puruṣaḥ prayāti, tasya pādayorabhivādaya'<BR>
ityatrānupapattiḥ/ puruṣaḥ prayāti iti vākye pradhānasya gamanasya<BR>
kṛtervā tacchabdena parāmarśe<BR>
pādayorabhivādayetyanenānvayasyāsaṃgateḥ/ naiyāyikamate tu<BR>
puruṣasyaiva pradhānatayā tasya tacchabdena parāmarśeṃ<BR>
pādayorabhivādayetyanenānvayaḥ sādhuḥ saṃgataḥ/<BR>
<BR>
<BR>
kiṃ ca pratyakṣānubhave<BR>
yasya yena saṃbandhaḥ pratītasyasya tena saṃbandhaṃ tathaiva jñāpayituṃ vākyaṃ<BR>
prayujyate/ pratyakṣeṇa ca kārakāṇāṃ kriyānvaya evāvagamyate, na tu<BR>
kṛtyaparaparyāyabhāvanānvayaḥ/ ato mīmāṃsakamataṃ nocitam/ nāpi<BR>
vaiyākaraṇamatam/ pratyakṣe dharmasya prakāratāyāḥ dharmiṇo<BR>
kśiṣyatāyāścānubhavasiddhatayā dharmabhūtadhātvarthāpekṣayā dharmiṇaḥ<BR>
prathamāntārthaṃsyaiva viśeṣyatvaucityāt/ tatrāpi<BR>
prakṛtipratyayārthayormadhye pratyayārthasya pradhānatvāt tiṅvācyāyāḥ<BR>
kṛteḥ dhātvarthaṃ prati viśeṣyatvāt tādṛśakṛtyāśrayasya<BR>
devadattāderviśeṣyatvamucitam/ sakalakarmādikārakaprerakasya<BR>
kriyākartuḥ<BR>
<BR>
<BR>
sarvāpekṣayā prādhānyaṃ<BR>
hi ānubhavikam/<BR>
<BR>
<BR>
api ca pāṇiniḥ<BR>
'prātipadikārtha' ityādinā sūtreṇa prathamāyāḥ prātipadikārtha<BR>
evārtha iti vadan kārakārthakatvaṃ<BR>
<BR>
<BR>
nānumanyate/ tena ca<BR>
prathamāntārthasya kriyāyāmanvayaḥ tasyā nānumata iti spaṣṭam/<BR>
kārakārthakatve hi<BR>
<BR>
<BR>
kriyānvayamūlakaḥ<BR>
kriyāpradhānakatvanirbandhaḥ/ tasmāt prathamāntārthaviśeṣyakabodha<BR>
evāsati bādhake ucitaḥ/ sati tu bādhake bhāvākhyātasthale caitreṇa<BR>
supyate ityādau, paśya mṛgo dhāvatītyādau ca<BR>
dhātvarthādimukhyaviśeṣyako 'pi bodhaḥ svīkriyate iti<BR>
naiyāyikasiddhāntasāraḥ/<BR>
<BR>
<BR>
<BR>
<b>viṣayānukramaṇikā</b><BR>
<BR>
<BR>
<b>viṣayaḥ</b> <b>puṭasaṃkhyā</b><BR>
<BR>
<BR>
<b>pratyakṣaparicchedaḥ<BR>
<BR>
<BR>
<BR>
<BR>
<BR>
___________________________________________________________________________<BR>
<BR>
<BR>
<BR>
<BR>
<BR>
<b>śrīḥ</b><BR>
<BR>
<BR>
<b>śrīgurucaraṇāravindābhyāṃ namaḥ</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>dīpikā-prakāśikā-bālapriyāsamanvitaḥ</b><BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>maṅgalavādaḥ</b><BR>
<BR>
<BR>
<BR>
<b>AnTs_1ab    nidhāya hṛdi viśveśaṃ vidhāya guruvandanam /</b><BR>
<BR>
<BR>
<b>AnTs_1cd    bālānāṃ sukhabodhāya kriyate tarkasaṃgrahaḥ //</b><BR>
<BR>
<BR>
<BR>
<BR>
<b>dīpikā</b><BR>
<BR>
<BR>
viśveśvaraṃ<BR>
sāmbamūrtiṃ praṇipatya girāṃ gurum/<BR>
<BR>
<BR>
ṭīkāṃ śiśuhitāṃ kurve tarkasaṅgrahadīpikām//<BR>
<BR>
<BR>
<BR>
<BR>
<BR>
cikīrṣitasya granthasya<BR>
nirvighnaparisamāptyarthaṃ śiṣṭācārānumitaśrutibodhitakartavyatākam<BR>
iṣṭadevatānamaskārātmakaṃ maṅgalaṃ śiṣyaśikṣāyai granthato<BR>
nibadhnan cikīrṣitaṃ pratijānīte -<b>nidhāye</b>ti/<BR>
<BR>
<BR>
nanu maṅgalasya samāptisādhanatvaṃ nāsti/<BR>
maṅgale kṛte 'pi kiraṇāvalyādau samāptyadarśanāt,<BR>
maṅgalābhāve 'pi kādambaryādau samāptidarśanācca<BR>
anvayavyatirekābhyāṃ vyabhicārāt iti cet - na/<BR>
kiraṇāvalyādau <BR>
<BR>
<BR>
vighnabāhulyāt<BR>
samāptyabhāvaḥ/ kādambaryādau granthādbahireva maṅgalaṃ kṛtam, ato<BR>
na vyabhicāraḥ/<BR>
<BR>
<BR>
nanu maṅgalasya<BR>
kartavyatve kiṃ pramāṇamiti cet - na/ śiṣṭācārānumitaśrutereva<BR>
pramāṇatvāt/ tathā hi - maṅgalaṃ vedabodhitakartavyatākam,<BR>
alaukikāvigītaśiṣṭācāraviṣayatvāt, darśādivat/ bhojanādau<BR>
vyabhicāravāraṇāya alaukiketi/ rātriśrāddhādau vyabhicāravāraṇāya<BR>
avigīteti/ śiṣṭapadaṃ spaṣṭārtham/"na kuryāt niṣphalaṃ karma"iti<BR>
jalatāḍavanāderapi niṣiddhatvāt/ tarkyante - pratipādyante iti<BR>
tarkāḥ - dravyādipadārthāḥ, teṣāṃ saṅgrahaḥ - saṅkṣapeṇa svarūpakathanaṃ<BR>
kriyate ityarthaḥ/ kasmai prayojanāya iti, ata āha --<b>sukhabodhāye</b>ti/ sukhena - anāyāsena yo bodhaḥ<BR>
padārthatattvajñānaṃ tasmā ityarthaḥ/ nanu bahuṣu tarkagrantheṣu satsu<BR>
kimarthamapūrvo 'yaṃ granthaḥ kriyata iti, ata āha<b>bālānām</b>iti/ teṣāmativistṛtatvāt bālānāṃ bodho na jāyata<BR>
ityarthaḥ/ grahaṇadhāraṇapaṭurbālaḥ na tu stanandhayaḥ/ kiṃ kṛtvā kriyata<BR>
iti, ata āha --<b>nidhāye</b>ti/<b>veśveśam</b> -<BR>
jaganniyantāram/<b>hṛdi nidhāya</b><BR>
- nitarāṃ sthāpayitvā/ sadā<BR>
taddhyānaparo bhūtvā ityarthaḥ/ gurūṇām - vidyā - gūrūṇām,<BR>
vandanam - namaskāram,<b>vidhāya</b><BR>
- kṛtvā ityarthaḥ//<BR>
<BR>
<BR>
<b>prakāśikā</b><BR>
<BR>
<BR>
<BR>
<BR>
<BR>
vande guruṃ śivaṃ sāmbaṃ<BR>
dakṣiṇāmūrtimavyayam/<BR>
<BR>
<BR>
yadvandanena mando 'pi<BR>
vindedgurusamānatām//<BR>
<BR>
<BR>
prāriptisatagranthasya<BR>
nirvighnparisamāptaye samācaritaṃ maṅgalam īśvaranatyātmakaṃ<BR>
śiṣyaśikṣāyai nibadhnan cikīrṣitaṃ pratijānīte --<b>viśveśvaram</b>iti/<b>girāṃ gurum</b> -<BR>
nikhilavidyānāmupadeṣṭāram/ idamapi viśveśvare viśeṣaṇam/<BR>
'giraṃ gurum' iti pāṭhe tu sarasvatīṃ vidyāguruṃ ca praṇipatya<BR>
ityartho bodhyaḥ/ svagranthasya itaragranathairagatārthatāṃ darśayati -<BR>
<b>śiśuhitām</b>iti/<b>tarkasaṅgrahadīpikām</b> -<BR>
tarkasaṅgrahārthaprakāśikām/<BR>
<BR>
<BR>
ācaritasya maṅgalasya<BR>
tannibandhanasya ca phalaṃ darśayati ---<b>cikīrṣitasya</b> ityādinā/<BR>
<BR>
<BR>
nanu samāptiṃ prati<BR>
maṅgalasya kāraṇatā syāt cet tadā tadācāraṇaṃ yujyate/ saiva na<BR>
sambhavatītyaśaṅkate--nanviti/<b>vyabhicārād</b>iti/<BR>
anvayavyatirekavyabhicārajñānarūpapratibandhakasattvāt<BR>
niyatānvayavyatirekasahacāraniścayarūpakāraṇāsambhavena na<BR>
kāraṇatvaniścaya ityabhisandhiḥ/<b>samāptyabhāva</b> iti/<BR>
ato na vyabhicāra ityanenānvayaḥ/ vighnānyūnasaṅkhyākasya<BR>
balavattarasya vā maṅgalasya vighnanirasanadvārā<BR>
<BR>
<BR>
samāptisādhanatvena<BR>
tādṛśamaṅgalābhāvāt nānvayavyabhicāra iti bhāvaḥ/<b>bahireve</b>ti/ janmāntara evetyarthaḥ/ ataḥ kutracit<BR>
granthakarturnāstikatve 'pi na kṣatiḥ/<b>ata</b>iti/<BR>
tādṛśamaṅgalasya vighnadhvaṃsadvārā satvāt na vyatirekavyabhicāra<BR>
ityarthaḥ/ evaṃ ca kāraṇatvaṃ siddhyatīti bhāvaḥ/ pare tu<b>'ataḥ-</b> uktahetudvayāt<b>na<BR>
vyabhicāraḥ-</b>nānvayavyatirekavyabhicāraḥ<BR>
<b>'</b>iti vyācakhyuḥ/<b>maṇikṛtastu</b> 'maṅgalasya vighnadhvaṃsa eva phalam/<BR>
samāptistu svasāmagrīvaśādeva' ityāhuḥ/ etattattvamasmadīya<b>cintāmaṇivyākhyāyām</b>anusandheyam/<BR>
<BR>
<BR>
maṅgalasya śrutibodhitakartavyatākatvaṃ<BR>
vyavasthāpayituṃ śaṅkate --- nanvitati/<b>anumitaśrutereve</b>ti/<BR>
atrāyamāśayaḥ- śruteḥ<BR>
vedabodhitakartavyatākatvarūpavakṣyamāṇavidheyakoṭipraviṣṭatve 'pi<BR>
tadantarbhāveṇa vidheyatvamabhyupagamyate/ tacchruteḥ anumiteḥ<BR>
pūrvamasiddhatvāt etena 'vahnyādisādhyakānumitiviṣayatāmādāya<BR>
vahnitvādikamanumitam' iti vyavahārābhāvena<BR>
śrutāvanumitatvavyavahāraḥ kathamiti śaṅkā nirastā/ śrutau<BR>
vidheyatvābhyupagamena tādṛśavyavahāre bādhakābhāvāt/<BR>
evakāro 'pyarthakaḥ/ tena 'maṅgalaṃ kartavyam samāptiphalakatvāt'<BR>
ityanumānarūpapramāṇāntarasattve 'pi na kṣatiḥ/ anye tu<BR>
--'svabodhitakartavyatākatvasambandhena śrutereva sādhyatā/<BR>
agrimagranthasyātraiva tātparyam/ evaṃ ca śruteranumitatvopapattiḥ'<BR>
ityāhuḥ/<BR>
<BR>
<BR>
<b>alaukike</b>vidhimantarā rāgādiprāptabhinnetyarthaḥ/<BR>
<b>avigīte</b>ti dharmaśāstāviruddhetyarthaḥ/<b>śiṣṭe</b>ti vedoktatattvajñānena vedavihitakarmakārītyarthaḥ/<BR>
vedoktāhiṃsādikartari bauddhe 'tivyāptivāraṇāya tṛtīyāntam/<b>ācāraviṣayatvād</b>iti/<b>ācāraḥ-</b> kṛtiḥ/ tasyāḥ<BR>
vṛttyaniyāmakaviṣayatāsambandhena hetutā vivādagrastā iti<BR>
tadviṣayatvasya hetutvānudhāvanam/ yathākra<b>maṃ</b>hetuviśeṣaṇaprayojanamāha ---<BR>
<b>bhojanādau</b>ityādinā/<BR>
alaukikāvigītācāraviṣayatvasyaiva hetutāstu/ aśiṣṭācāraviṣaye<BR>
tādṛśahetorasattvena vyabhicārāsambhavāt ityāśaṅkāmiṣṭāpattyā<BR>
pariharati ---<b>śiṣṭapadam</b>iti/ jalatāḍanādau aśiṣṭācāraviṣaye<BR>
tādṛśahetorasattvaṃ sphaṭayati---<b>na<BR>
kuryāditi</b>/ svargādiphale<BR>
vyabhicāravāraṇāya<b>ācāraviṣayatve</b>ti/<BR>
vidheyatayā ācāraviṣayatvārthakamiti saṅkṣepaḥ/<BR>
tarkapadasyāropārthakatvabhramaṃ vārayituṃ dravyādisādhāraṇatarkatvaṃ<BR>
nirvakti---<b>tarkyanta</b>iti/<BR>
upādānarūpasaṅgrahasyāsambhavādāha---<BR>
<b>saṅkṣepeṇe</b>ti/<b>svarūpakathanam</b>--svarūpajñānānukūlaśabdaḥ/ etāvatā<BR>
dravyādipadārthā viṣayāḥ, padārthatattvāvadhāraṇaṃ prayojanam,<BR>
sambandhaścapratipādyapratipādakabhāvaḥ,<BR>
padārthatattvāvadhāraṇakāmo 'dhikārītyanubandhacatuṣṭayaṃ<BR>
prekṣāvatpravṛttyaṅgaṃ sūcitam/ ṣaṣṭhītatpuruṣabhramavāraṇāyāha--<b>sukhene</b>ti/ sukhabodharūpaprayojanasyānyataḥ siddhatvena etadgranthakaraṇe<BR>
prayojanākāṅkṣā na śāmyatītyāśayenāvatārayati--<b>nanv</b>iti/<b>teṣām-</b>-bhāṣyādigranthānam//<BR>
<BR>
<BR>
<b>bālapriyā</b><BR>
<BR>
<BR>
nissamābhyadhikasadguṇākaraṃ bhaktarakṣaṇarataṃ dayānidhim/<BR>
<BR>
<BR>
nityasūribhiranārataṃ<BR>
stutaṃ vandiṣīya vṛṣaśailanāyakam // 1 //<BR>
<BR>
<BR>
<BR>
<BR>
<BR>
śrīśelavaṃśanavamauktikatulyabhāsaṃ<BR>
<BR>
<BR>
vedāntalakṣmaṇamunīndrapadābjabhṛṅgam/<BR>
<BR>
<BR>
sattarkatantranigamāntanitāntatāntaṃ<BR>
<BR>
<BR>
śrīmannṛsiṃhaguruvaryamahaṃ namāmi   // .2   // .<BR>
<BR>
<BR>
<BR>
<BR>
<BR>
nṛtyatkalaṃ sakaladikṣu vibhātakīrtiṃ<BR>
<BR>
<BR>
<BR>
śāstreṣu niṣṭhitadhiyaṃ<BR>
bahuśiṣyayuktam/<BR>
<BR>
<BR>
ācārapūtamanavadyaguṇābhirāmaṃ<BR>
<BR>
<BR>
śrīdevanāthagurumanvahamānato 'smi   // .3   // .<BR>
<BR>
<BR>
<BR>
<BR>
<BR>
nyāyādiśāstravidamātmaguṇojjvalaṃ taṃ<BR>
<BR>
<BR>
sambhāvanādiparipanthinamātmavantam/<BR>
<BR>
<BR>
mattātapādamanaghaṃ<BR>
kṣamayā sametaṃ<BR>
<BR>
<BR>
śrīkṛṣṇatātaguruvaryamahaṃ prapadye   // .4   // .<BR>
<BR>
<BR>
<BR>
<BR>
prauḍhagambhīrasaṃkṣiptavacovinyāsabhāsurā/<BR>
<BR>
<BR>
nīlakaṇṭhena racitā<BR>
dīpikāyāḥ prakāśikā   // .5   // .<BR>
<BR>
<BR>
<BR>
<BR>
<BR>
gadādharādigrantheṣu yeṣāṃ<BR>
paricayo dṛḍhaḥ/<BR>
<BR>
<BR>
prakāśikāśayaṃ gūḍhaṃ<BR>
taṃ samyagjñātumīśate   // .6   // .<BR>
<BR>
<BR>
<BR>
<BR>
<BR>
bālānāmupakārāya yathāśakti<BR>
yathāmati/<BR>
<BR>
<BR>
viśadāṃ saralāṃ<BR>
bālapriyāṃ vyākhyāṃ karomyaham   // .7   // .<BR>
<BR>
<BR>
<BR>
<BR>
<BR>
mūlārthajñānamātraṃ hi<BR>
mamoddeśyaṃ matastataḥ/<BR>
<BR>
<BR>
anapekṣitavistāravicārāvatra nādṛtau   // .8   // .<BR>
<BR>
<BR>
<BR>
<BR>
<BR>
atha tatrābhavān<BR>
tarkakarkaśavicāracāturīdhurīṇaḥ nīlakaṇṭhabhaṭṭācāryaḥ<BR>
tarkasaṅgrahadīpikāṃ prakāśikābhidhayā svakīyavyākhyayā<BR>
prakāśayitumicchan cikīrṣitāyāḥ vyākhyāyāḥ<BR>
nirvighnaparisamāptimuddiśyaśiṣṭācāraparamparāprāptaṃ<BR>
maṅgalamātanoti---<b>vande<BR>
gurum</b>iti/ nanu<BR>
tarkasaṅgrahadīpikāmityasya<BR>
padārthaviṣayakajñānajanakasaṅkṣiptaśabdātmakagranthaprakāśikāmityarthaḥ/<BR>
yathāśrutalabhyaḥ/ tatra śabdātmakadīpikāgranthasya<BR>
<BR>
<BR>
śabdātmakatarkasaṅgrahaprakāśakatvaṃ nopapadyate, dīpikāgranthena<BR>
tarkasaṅgrahagranthārthasyaiva prakāśanāt ityato vyācaṣṭe---<b>tarkasaṃṅgrahāthaprakāśikām</b>iti/ yathā apavarake āropito dīpaḥ<BR>
apavarakāntarnihitāni vastūni prakāśayati, tathā dīpikākhyo<BR>
grantho 'pi tarkasaṅgrahāntarnigūḍhānarthān prakāśayatīti bhāvaḥ/ tathā<BR>
ca tarkasaṅgrahadīpikāmityatra tarkasaṅgrahaśabdaḥ<BR>
tarkasaṃṅgrahagranthapratipādyārthapara iti tātparyam/<BR>
<BR>
<BR>
cikīrṣitasyetyādidīpikāgranthāt maṅgalasya<BR>
nirvighnaparisamāptiḥ prayojanam, tannibandhanasya śiṣyaśikṣā<BR>
prayojanamiti labhyate/ tatra maṅgala-granthasamāptyoḥ kāryakāraṇabhāvo<BR>
na sambhavati, anvayavyabhicārāt vyatirekavyabhicārācceti śaṅkitaṃ<BR>
"nanu maṅgalasya"ityādinā dīpikāyām/ tatra<BR>
vyabhicārasya katha kāryakāraṇabhāvābhāvaprayojakatvamityāśaṅkāyāmāha<BR>
prakāśikāyām<b>anvayavyatireketyādinām</b>/ ayaṃ bhāvaḥ- kāraṇatāniścayaṃ prati<BR>
niyatānvayasahacāraniścayaḥ niyatavyatirekasahacāraniścayaśca<BR>
kāraṇam/ niyatānvayasahacāro nāma 1kāraṇavyāpakakāryakatvam/<BR>
niyatavyatirekasahacāro nāma 2kāraṇābhāvavyāpakakāryābhāvakatvam/<BR>
anvayavyabhicāro nāma kāraṇasattve 'pi kāryābhāvaḥ,<BR>
kāraṇāvyāpakakāryakatvamiti yāvat/ vyatirekavyabhicāro nāma<BR>
kāraṇābhāve 'pi kāryasattvam, kāraṇābhāvāvyāpakakāryābhāvakatvamiti<BR>
yāvat/ tatra niyatānvayasahacārajñānaṃ prati anvayavyabhicārajñānaṃ<BR>
pratibandhakam/ niyatavyatirekasahacārajñānaṃ prati<BR>
vyatirekavyabhicārajñānaṃ pratibandhakam/ prakṛte maṅgalarūpakāraṇe<BR>
satyapi kiraṇāvalyādau samāptirūpakāryādarśanāt maṅgalaṃ<BR>
savāvyāpakasamāptikamiti<BR>
<BR>
<BR>
----------------------------------------------------------------<BR>
<BR>
<BR>
oṃ<BR>
<BR>
<BR>
// śrīḥ //<BR>
<BR>
<BR>
praṇamāmi<BR>
dakṣiṇāmrtivyāsaśaṅkararūpiṇam/<BR>
<BR>
<BR>
jyotirmayaṃ guruṃ<BR>
candraśekharendrasarasvatom//<BR>
<BR>
<BR>
1.<BR>
kāraṇavyāpakakāryakatvamiti/ yatra yatra cakrādisahakṛtadaṇḍarūpaṃ kāraṇaṃ<BR>
tatra ghaṭarūpaṃ kāryamiti vyāptyā<BR>
<BR>
<BR>
daṇḍavyāpakaghaṭātmakakāryakatvasya daṇḍe sattvāt daṇḍaḥ<BR>
niyatānvayasahacāravāniti bhāvaḥ/<BR>
<BR>
<BR>
2.<BR>
kāraṇābhāvavyāpakakāryābhāvakatvamiti/ yatra yatra<BR>
cakrādisahakṛtadaṇḍābhāvaḥ tatra ghaṭābhāva iti taṇḍābhāvavyāpako<BR>
ghaṭābhāvaḥ/ tathā ca svābhāvavyāpakakāryābhāvakatvāt daṇḍaḥ<BR>
niyatavyatirekasahacāravāniti bhāvaḥ/<BR>
<BR>
<BR>
------------------------------------------------------------------<BR>
<BR>
<BR>
niścayarūpapratibandhakasattvāt maṅgalaṃ<BR>
svavyāpakasamāptikamityākārakaniyatānvayasahacāraniścayo na bhavati/<BR>
evaṃ maṅgalarūpakāraṇābhāve 'pi kādambaryādau<BR>
samāptirūpakāryadarśanāt maṅgalābhāvavyāpakatvaṃ samāptyabhāve<BR>
nāsti, maṅgalābhāvavati 1samāpteḥ sattvāt/ tathā ca maṅgalaṃ<BR>
svābhāvāvyāpakasamāptyabhāvakamiti niścayarūpapratibandhakasattvāt<BR>
maṅgalaṃ svābhāvāvyāpakasamāptyabhāvakamiti<BR>
niścayarūpapratibandhakasattvāt maṅgalaṃ<BR>
svābhāvavyāpakasamāptyabhāvakamityākārakaniyatavyatirekasahacāraniścayo<BR>
na bhavati/ tathā ca niyatānvayavyatirekasahacāraniścayarūpasya<BR>
kāraṇasyābhāvāt maṅgalaṃ samāptikāraṇamityākārakaḥ maṅgale<BR>
samāptinirūpitakāraṇatvāvagāhī niścayo na bhavatīti/<BR>
<BR>
<BR>
nanu kiraṇāvalyādau<BR>
maṅgale satyapi samāptyabhāvāt anvayavyabhicāra iti śaṅkāyāḥ<BR>
samādhānārthaṃ hi 'kiraṇāvalyādau vighnabāhulyāt samāptyabhāvaḥ'<BR>
iti granthaḥ prāvartata/ tena tu granthenānvayavyabhicāra eva dṛḍhīkṛtaḥ,<BR>
kāraṇe maṅgale satyapi samāptyabhāvasya pratipādanāt ityāśaṅkya<BR>
yathā tasmāt granthāt anvayavyabhicārasya parihāro labhyeta tathā<BR>
tātparthaṃ kathayati--<BR>
<b>vighnānyūnasaṅkhyākasye</b>ti/<BR>
maṅgalaṃ hi na sākṣāt samāptikāraṇam, kiṃ tu vighnadhvaṃsadvārā/<BR>
vighnadhvaṃsaśca vighnānyūnasaṅkhyākāt balavattarādvā maṅgalāt<BR>
bhavati/ tathā ca vighnānyūnasaṅkhyākaṃ balavattaraṃ vā maṅgalaṃ<BR>
samāptikāraṇam/ kiraṇāvalyādau ca vighnānāṃ bahutvāt tādṛśaṃ<BR>
maṅlaṃ nāstīti samāptirūpaṃ kāryaṃ nābhūt/ ataḥ kāraṇe sati<BR>
kāryābhāvātmakaḥ anvayavyabhicāro nāstīti bhāvaḥ/<BR>
nighnasamasaṅkhyākasyetyuktau vighnādhikasaṅkhyākasya maṅgalasya<BR>
kāraṇatvamiṣṭaṃ nopapadyetetyata uktaṃ-<BR>
<b>vighnānyunasaṅkhyākasye</b>ti/<BR>
vighnāpekṣayānyūnasaṅkhyākamapi maṅgalaṃ balavattaraṃ cet tasya<BR>
<BR>
<BR>
-----------------------------------------<BR>
<BR>
<BR>
1. samāpteḥ<BR>
satvāditi/ tathā ca maṅgalābhāvavati samāptyabhāvābhāvarūpasamāpteḥ<BR>
sattvāt tatpratiyogitvameva samāptyabhāvasyeti<BR>
maṅgalābhāvavanniṣṭhātyantābhāvāpratiyogitvarūpaṃ<BR>
maṅgalābhāvavyāpakatvaṃ samāptyabhāvasya nāstīti bhāvaḥ/<BR>
<BR>
<BR>
-----------------------------------------<BR>
<BR>
<BR>
vighnanāśakatvamiṣyate/<BR>
vighnānyenasaṅkhyākasyetyuktau tatsaṅgraho na syādityālocyoktam<BR>
-<b>balavattarasya ve</b>ti/ nanu kādambaryādau nāstikakṛte<BR>
granthe maṅgalābhāve 'pi samāptidarśanāt vyatirekavyabhicāra iti<BR>
śaṅkāyāḥ parihārārthaṃ hi 'kādambaryādau granthādbahireva maṅgalaṃ<BR>
kṛtamato na vyabhicāraḥ' iti dīpikāgranthaḥ pravṛttaḥ/ tena ca<b>bahireva</b> granthārambhe maṅgalanibandhanamakṛtvā, maṅgalaṃ kṛtam,<BR>
maṅgalanibandhanamave na kṛtam, maṅgalaṃ tu kṛtemevetyartho<BR>
labhyate/ sa tu na yuktaḥ; nāstikena kādambaryādigranthapraṇetrā<BR>
īśvaranamaskārādirūpamaṅgalakaraṇāsambhavādityāśaṅkya<BR>
vyācaṣṭe-<b>bahireve</b>ti/<b>janmāntaraṃ evetyartha</b>iti/ tathā ca tādṛśagranthakartuḥ etajjnamani nāstikatve 'pi<BR>
janmāntare āstikatvāt tadānīṃ kṛtāt maṅgalāt asmin janmani<BR>
samāptiḥ/ ataḥ kāraṇābhāve 'pi kāryarūpaḥ vyatirekavyabhicāro<BR>
durvaca ityāśayaḥ/ nanu janmāntarīyamaṅgalasya tadānīmeva<BR>
naṣṭatvāt etajjanmīyasamāptyavyavahitapūrvamasatastasya 1kathaṃ<BR>
kāraṇatvaṃ, kathaṃ vā vyatirekavyabhicāraparihāra ityāśaṅkya<BR>
svajanyavighnadhvaṃsavattvasambandhena maṅgalasya kāraṇatvāt<BR>
maṅgalābhāve1pi tajjanyavighnadhvaṃsarūpadvārasattvāt<BR>
kāraṇatvamupapadyate, yathā yāgasya nāśe 'pi tajjanyāpūrvarūpadvārasya<BR>
svargāvyavahitapūrvaṃ sattvāt yāgasya svargakāraṇatvaṃ tadvadityāśayena<BR>
samādhatte---<b>tādṛśamaṅgalasya<BR>
vighnadhvaṃsadvāre</b>ti/<b>evaṃ ca kāraṇatvaṃ sidhyatīti</b>/ pūrvoktarītyā<BR>
anvayavyatirekavyabhicārayoḥ parihṛtatvāt<BR>
anvayavyatirekavyabhicāraniścayarūpapratibandhakābhāvāt<BR>
niyatānvayavyatirekasahacāraniścayarūpakāraṇasattvāt maṅgalasya<BR>
samāptikāraṇatvaniścayo bhavatītyarthaḥ/ athavā evaṃ ca -<BR>
janmāntarīyamaṅgalasya vighnadhvaṃsadvārā sattvāt<BR>
<BR>
<BR>
janmāntarīyamaṅgalasya<BR>
2samāptayavyavahitapūrvavūttitvarūpaṃ kāraṇatvaṃ sidhyatīti bhāvaḥ/<BR>
<BR>
<BR>
-----------------------------------------<BR>
<BR>
<BR>
1. kathaṃ kāraṇatvamiti/<BR>
kāryāvyavahitaprākkṣaṇavṛttitvasyaiva kāraṇatvapadārthatvāditi bhāvaḥ/<BR>
<BR>
<BR>
2.<BR>
samāptyavyavahitetyādi/ tathā ca sākṣātsambandhena samavāyena samāpteḥ<BR>
pūrvaṃ maṅgalasyābhāve 'pi svajanyavighnadhvaṃsavattvasambandhena sattvāt<BR>
samāptyavyavahitapūrvakṣaṇavṛttitvamastīti bhāvaḥ/<BR>
<BR>
<BR>
-----------------------------------------<BR>
<BR>
<BR>
<b>uktahetudvayādi</b><BR>
ti - 'kiraṇāvalyādau<BR>
vighnabāhulyāt samāptyabhāvaḥ, kādambaryādau granthāt bahireva<BR>
maṅgalaṃ kṛtam' iti pūrvagranthoktahetudvayādityarthaḥ/<b>svasāmagrīvaśād</b>iti/ svasyāḥ- samāpteḥ sāmagrī -<BR>
buddhipratibhādikāraṇakalāpāḥ tadvaśāt-tadadhīnatayetyarthaḥ/ satyapi<BR>
maṅgale buddhipratibhādikāraṇakalāpābhāve granthasamāpterasambhavāt<BR>
buddhipratibhādikameva samāptiṃ prati kāraṇam/ maṅgalaṃ tu<BR>
samāptipratibandhakavighnotsāraṇe kāraṇam iti maṇikārāśayaḥ/<BR>
<BR>
<BR>
maṅgalaṃ kartavyamiti<BR>
jñānamantarā maṅgalaṃ na ko 'pi kuryāt/ 1tadviṣayakakṛtiṃ prati<BR>
tadviśeṣyakakṛtisādhyatājñānasya kāraṇatvāt/ kartavyatvaṃ ca<BR>
kṛtisādhyatvam/ maṅgalaṃ kartavyamiti jñānaṃ ca śiṣṭānāṃ granthārambhe<BR>
maṅgalānuṣṭhānarūpeṇa ācāreṇa anumitā yā 'samāptikāmo<BR>
maṅgalamācareta' iti śrutiḥ tayā bhavati ityāśayena pūrvaṃ<BR>
'śiṣṭācārānumitaśrutibodhitakartavyatākamiṣṭadevatānamaskārātmakaṃ<BR>
maṅgalam' iti<b>dīpikāyāmu</b>ktam/ tena<BR>
maṅgalasya kartavyatve śiṣṭācārānumitā śrutiḥ pramāṇamiti labhyate/<BR>
tadave śrutipramāṇakakartaṃvyatākatvaṃ maṅgalasya śaṅkāsamādhānarūpeṇa<BR>
sthāpayati 'nanu maṅgalasya kartavyatve kiṃ pramāṇam' ityādinā<BR>
dīpikāgranthena/ tadetadāha<BR>
<b>prakāśikāyāṃ---maṅgalasya śrutibodhitakartavyatākatvaṃ<BR>
vyavasthāpayitum</b>iti/<BR>
<BR>
<BR>
nanu maṅgalasya<BR>
kartavyatve 'samāptikāmo maṅgalamācareta' iti śrutirna<BR>
pramāṇam/ tādṛśaśruteḥ paṭhyamānavede kutrāpyadarśanāt<BR>
ityāśaṅkāyāṃ śiṣṭācārānumiteti śruterviśeṣaṇamupāttaṃ<b>dīpikāyām/</b> yadyapi śrutiḥ na pratyakṣā tathāpi ācāreṇa<BR>
liṅgena tādṛśī śrutiranumīyate/ tathā ca ācārānumitā śrutiḥ<BR>
maṅgalakartavyatve pramāṇamiti<BR>
<BR>
<BR>
-----------------------------------------<BR>
<BR>
<BR>
1. tadviṣayakakṛti<BR>
pratīti/ yathā yāgaviṣayakaprayatnaṃ prati 'yāgaḥ matkṛtisādhyaḥ'<BR>
ityākārakaṃ yāgaviśeṣyakaṃ kṛtisādhyatvaprakārakaṃ jñānaṃ<BR>
kāraṇamiti bhāvaḥ/<BR>
<BR>
<BR>
-----------------------------------------<BR>
<BR>
<BR>
tadāśayaḥ/<BR>
anumānaprakāraśca 'maṅgalaṃ vedabodhitakartavyatākam'<BR>
ityādigranthena pradarśitaḥ/ tasmin anumāne<BR>
vedabodhitakartavyatākatvaṃ hi sādhyam, na tu vedaḥ/ yat<BR>
anumānasādhyaṃ - anumitividheyaṃ tadevānumintamityucyate/ tathā<BR>
<BR>
<BR>
ca<BR>
vedabodhitakartavyatākatvaṃ śiṣṭācārānumitaṃ na tu veda iti<BR>
kathaṃ śruteḥ śiṣṭācārānumitatvamupapadyate?<BR>
anumitividheyatāvacchedakasyāpi anumitiviṣayatvamātreṇa<BR>
anumitividheyatvamaṅgīkṛtyānumitamiti vyavahāropapādane<BR>
vahnitvamanumitamityapi vyavahārāpatterityāśaṅkāyām<BR>
āśayamāviṣkaroti--<BR>
<b>atrāyamāśaya</b>iti/<BR>
<BR>
<BR>
<b>vedavodhite</b>tyādi/ vedabodhitakartavyatākatvarūpaṃ<BR>
yat vakṣyamāṇaṃ vidheyaṃ sādhyaṃ tatkoṭipraviṣṭatve 'pi<BR>
tadavacchedakatve 'pītyarthaḥ/<b>apinā</b><BR>
vidheyatāvacchedakasya<BR>
vidheyatvāsambhavarūpo virodho dyotyate/<b>tadantarbhāveṇa</b>--vidheyatāvacchedakāntarbhāveṇa/<b>tacchruteḥ</b>---<BR>
'sāmāptikāmo maṅgalamācareta' iti śruteḥ/<b>anumiteḥ</b><b>pūrvamasiddhatvāditi/</b><BR>
tathā ca anumiteḥ<BR>
pūrvamasiddhatvameva anumitividheyatāyāṃ prayojakam/ maṅgalasya<BR>
kartavyatā anumiteḥ pūrvamasiddhete tatra yathā anumitividheyatā<BR>
asti, tathā anumiteḥ pūrvamasiddhatvāta vidheyatāvacchedakabhūtāyāṃ<BR>
<BR>
<BR>
śrutāvapi<BR>
vidheyatākhyaviṣayatā aṅgīkriyate/ tataśca<BR>
śruteranumitividheyatvāt anumitatvamupapadyata iti<BR>
śrutiśśiṣṭācārānumitā iti vyavahāre na kimapi bādhakamiti<BR>
bhāvaḥ/<BR>
<BR>
<BR>
nanu<BR>
anumitividheyatāvacchedakasyāpyanumitividheyatvāṅgīkāre<BR>
'parvato vahnimān' iti anumitividheyatāvacchedakasya<BR>
vahnitvasyāpi tādṛśānumitividheyatvaṃ syāt/ tathā ca<BR>
vahnirdhūmānuminta iti<BR>
<BR>
<BR>
vyavahāravat vahnitvaṃ<BR>
dhūmānumitamiti vyavahāro 'pi prāmāṇikaḥ syāt ityāśaṅkāṃ<BR>
samādhatte-<b>etene</b>ti/ anuminteḥ pūrvamasiddhasyaiva<BR>
vidheyatāvacchedakasya anumitividheyatvāṅgīkāreṇetyarthaḥ/ tathā ca<BR>
vahnitvasyānamiteḥ pūrvaṃ siddhatayā nānumitividheyatvaprasaṅga<BR>
iti bhāvaḥ/<b>anumitiviṣayatām</b>iti/<BR>
vidheyatāvacchedakatārūpāṃ viṣayatāmityarthaḥ/ viśeṣyatayā<BR>
viśeṣaṇatayā vā anumitiviṣayatvameva anumitatvavyavahāre<BR>
prayojakamiti svīkāreṇetyarthaḥ/<BR>
<b>śrutau</b><b>vidheyatvābhyupagamene</b>ti/ anumiteḥ pūrvamasiddhatvāditi śeṣaḥ/<b>tādṛśavyavahāra</b> iti/ śrutiḥ anumitā iti vyavahāra<BR>
ityarthaḥ/<b>bādhakābhāvād</b>iti/<BR>
<BR>
<BR>
anumitamiti<BR>
vyavahāre anumiteḥ pūrvaṃ siddhatvaṃ bādhakam, tadabhāvāt ityarthaḥ/<BR>
nanu 'śrutereva pramāṇatvāt' ityatra evakārasya<BR>
anyayogavyavacchedārthakatayā śrutyatiriktasya pramāṇatvaṃ vyavacchidyata<BR>
iti pratīyate/ tanna saṅgacchate, maṅgalakartavyatāyāṃ 'maṅgalaṃ<BR>
kartavyam samāptiphalakatvāt' ityanumānasyāpi<BR>
pramāṇatvādityāśaṅkāyāmāha--<BR>
<b>evakāro 'pyarthaka</b>iti/<BR>
aperartho yasya saḥ apyarthakaḥ, apyarthasuccayārthaka ityarthaḥ/ tathā ca<BR>
śruterevetyasya śruterapītyarthaḥ/ apinā anumānasya pramāṇatvaṃ<BR>
samuccīyate/ ato nāsaṅgatiriti bhāvaḥ/<BR>
<BR>
<BR>
śruteranumitatvaṃ<BR>
anumitividheyatāvacchedake 'pi pūrvamasiddhe vidheyatvāṅgīkāreṇa<BR>
upapāditaṃ prakāśikākāraiḥ/ etaṃ kleśaṃ śruteranumitatvam<BR>
upapādayatāṃ matamāha-<b>anye tvi</b><BR>
ti/ 'maṅgalaṃ<BR>
vedabodhitakartavyatākam' iti pratijñāyāḥ maṅgalaṃ<BR>
svabodhitakartavyatākatvasambandhena vedaviśiṣṭam ityarthaḥ/ tathā ca<BR>
tādṛśānumitau veda eva vidheya iti<BR>
vedasyānumitatvamanāyāsenopapadyata iti bhāvaḥ/<BR>
īdṛśaparamparāyāḥ sādhyatāvacchedakasambandhatve mānābhāvaḥ,<BR>
yathāśrutamūlārthatyāgaścāsvarasaḥ<b>āhu</b>rityanena sūcitaḥ/<BR>
<BR>
<BR>
<BR>
dīpikāyām<b>alaukikāvigītaśiṣṭācāraviṣayatvād</b>iti/ śiṣṭānāmācāraḥ śiṣṭācāraḥ<BR>
śiṣṭācārasya viṣayaḥ śiṣṭācāraviṣayaḥ, avigītaścāsau<BR>
śiṣṭācāraviṣayaśca avigītaśiṣṭācāraviṣayaḥ, alaukikaścāsau<BR>
avigītaśiṣṭācāraviṣayaśca alaukikāvigīntaśiṣṭācāraviṣayaḥ tasya<BR>
bhāvastattvam/ alaukikatve sati avigītatve sati śiṣṭācāraviṣayatvaṃ<BR>
heturiti phalitam/ laukikatvaṃ vidhyatiriktapramāṇagamyatvam,<BR>
tadbhinnatvamalaiṅkikatvam/ hetau<BR>
<BR>
<BR>
alaukikatvānupādāne<BR>
rāgaprāpte bhojanādau vedabodhitakartavyatākatvarūpasādhyābhāvavati<BR>
avigītaśiṣṭācāraviṣayatvarūpahetusattvāt vyabhicāraḥ syāt/<BR>
tadvāraṇāya alaiṅkikatvamupāttam/ avigītatvaṃ dharmaśāstrāniṣiddhatvam/<BR>
tadanupādāne vedabodhitakartavyatākatvarūpasādhyābhāvavati<BR>
rātriśrāddhādau 1alaiṅkikaśiṣṭācāraviṣayatvarūpahetusattvāt<BR>
vyabhicāraḥ syāt/ tadvāraṇāya avigītatvamupāttam/ rātriśrāddhādeḥ<BR>
'rātrau śrāddhaṃ na kurvīta' iti dharmaśāstraniṣiddhatvāt na tatra<BR>
vyabhicāraḥ/<BR>
<BR>
<BR>
prakāśikāyāṃ<b>vidhimantare</b>ti/ liṅloṭtavyapratyayaghaṭitaṃ<BR>
vedavākyaṃ vidhiḥ/<b>vedoktatattvajñānene</b>ti/<BR>
tṛtīyāyāḥ janyatvamarthaḥ karmakārītyatra kṛdhātvarthakṛtyanvayi/<BR>
vedoktaṃ yattattvaṃ tadviṣayakajñānajanyā yā<BR>
vedavihitakarmaviṣayakakṛtiḥ tadāśrayaḥ śiṣṭa ityarthaḥ/<b>vedotthatattvajñānene</b>ti kvacitpāṭhaḥ/ vedajanyaṃ yattattvajñānaṃ<BR>
tenetyarthaḥ/ sa eva pāṭhaśroyān/ vedavihitakarmakartā śiṣṭaḥ<BR>
ityetāvanmātroktau vedavihitāhiṃsādikarmakartuḥ bauddhasyāpi<BR>
śiṣṭatvāpattiḥ/ tadvāraṇāya<b>vedotthatattvajñānene</b>ti/ bauddhasya yat ahiṃsāditattvajñānaṃ na tat vedajanyamiti<BR>
nātivyāptiḥ/ yadvā<b>vedoktattvajñānene</b>ti<BR>
pāṭhaḥ 2sādhīyān/ idaṃ vedoktamiti jñānapūrvakaṃ yaḥ vedavihitaṃ<BR>
karma karoti sa śiṣṭaḥ/ bauddhastu vedavihitamahiṃsādikaṃ karma<BR>
kurvannapi idaṃ vedoktamiti buddhyā na karoti, tena<BR>
vedaprāmāṇyānabhyupagamāditi na tasya śiṣṭatvāpattiḥ/<BR>
<BR>
<BR>
nanu śiṣṭācārasyaiva<BR>
hetutvamastu, kimācāraviṣayatvaparyantasya hetutvānudhāvanena/ na ca<BR>
ācāraḥ kṛtiḥ, tasyā<BR>
<BR>
<BR>
-----------------------------------------<BR>
<BR>
<BR>
1. alaukiketi/<BR>
rātriśrāddhasya 'śrāddhaṃ kurvīta' iti vidhinaivāvagamāt<BR>
vidhyatiriktapramāṇānavagamyatvarūpamalaukikatvamastīti bhāvaḥ/<BR>
<BR>
<BR>
2. sādhīyāniti/ tathā<BR>
ca vedoktatvaprakārakajñānajanyayāgādikarmānukūlakṛtimattvaṃ<BR>
śiṣṭatvamiti labhyate/<BR>
<BR>
<BR>
-----------------------------------------<BR>
<BR>
<BR>
ātmaniṣṭhatvena<BR>
maṅgalarūpa pakṣaniṣṭhatvābhāvāt kathaṃ hetutvamiti vācyam/<BR>
kṛterviṃṣayatāsambandhena hetutvasambhavāt, samavāyena ātmaniṣṭhāyāḥ<BR>
kṛteḥ viṣayatāsambandhena maṅgalaniṣṭhatayā<BR>
hetutvasambhavādityāśaṅkyāha<b>ācāraḥ</b><BR>
<BR>
<BR>
<b>kṛtiri</b>tyādinā/ vṛttiḥ ādheyatā tanniyāmakaḥ<BR>
sambandhaḥ vṛttiniyāmakaḥ sambandhaḥ saṃyogasamavāyādiḥ/ viṣayatā tu na<BR>
vṛttiniyāmakasambandhaḥ/ viṣayatāsambandhena kṛtiḥ maṅgalavṛttiriti<BR>
pratītyabhāvāt/ vṛttiniyāmakasambandha eva ca hetutāvacdedakasambandhaḥ<BR>
na tu vṛttyaniyāmako viṣayatādiḥ/ tathā ca kṛteḥ<BR>
viṣayatāsambandhāvacchinnahetutvāsambhavāt ācāraviṣayatvasya<BR>
hetutvānudhāvanam/ viṣayatvaṃ tu svarūpasambandhena hetuḥ,<BR>
svarūpasambandhastu vṛttiniyāmaka iti tena sambandhena<BR>
ācāraviṣayatvasya hetutvaṃ sambhavatītyāśayaḥ/<BR>
<BR>
<BR>
ācāraviṣayatvapadasya<BR>
prayojanaṃ mūle 'nuktamiti svayaṃ tatprayojanaṃ kathayati---<b>svargādiphala</b>iti/ tathā ca hetau<BR>
ācāraviṣayatvapadānupādāne alaukikatve sati avigītatvaṃ hetuḥ<BR>
syāt/ svargādirūpe phale 'pi tatsattvāt<BR>
vedabodhitakartavyatākatvarūpasādhyābhāvāt vyabhicāraḥ syāditi<BR>
tadvāraṇāya<b>ācāraviṣayatvāt</b><BR>
ityupāttam/ svargādestu<BR>
kṛtiviṣayatvaṃ nāstīti na vyabhicāra iti bhāvaḥ/ nanu kṛteḥ<BR>
uddeśyaṃ vidheyam upādānamiti viṣayatrayamasti/ yāgaḥ vidheyaḥ svarga<BR>
uddeśyaḥ prayājādyaṅgajātamupādānam/ svarge<BR>
kṛtinirūpitoddeśyatākhyaviṣayatāyāḥ sattvāt<BR>
kṛtiviṣayatvopādāne 'pi vyabhicāra ityāśaṅkyāha---<b>vidheyatayā ācāraviṣayatvārthakami</b><BR>
ti/ tṛtīyāyā abhedor'thaḥ/<BR>
ācāranirūpitavidheyatvābhinnaviṣayatvaṃ hetuḥ/ svargādaiṃ<BR>
kṛtinirūpitavidheyatākhyaviṣayatvābhāvāt na vyabhicāra iti<BR>
bhāvaḥ/<BR>
<BR>
<BR>
nanu vyāpyāropeṇa<BR>
vyāpakāropastarkaḥ/ tathā ca tarkasaṅgraha ityasya<BR>
vyāpyāropajanyavyāpakāropātmakatarkapratipādakagrantha ityartho<BR>
bhavati/ sa na yujyate, tarkasaṅgrahagranthena<BR>
āropamātrasyāpratipādanāt, itarapadārthānāmapi<BR>
pratipādanādityāśaṅkya tarkaśabdena yathā granthapratipādyasakalapadārthaḥ/<BR>
pratipādyeta tathā tarkaśabdo vyutpādyate dīpikāyāmityāha--<b>tarkapadasye</b>tyādinā/<b>āropārthakatvabhramamiṃ</b>ti/ vyāpyāropeṇa vyāpakāropārthakatvabhramamityarthaḥ/<BR>
saṅgrahaśabdasyopādānamityapyartho 'sti/ so 'tra na sambhavati;<BR>
1guṇādipadārthānāṃ, dravyeṣvapi ākāśādināmupādānasyāsambhavāt/<BR>
upādānaṃ hi hastakaraṇakavyāpāraviśeṣaḥ/ tasmāt<BR>
saṅgrahapadasyasaṅkṣepeṇa svarūpakathanamityartho mūle varṇita<BR>
ityāha<b>upādānarūpe</b>ti/ nanu svarūpakathanamityatra<BR>
kathanaśabdasyoccāraṇamarthaḥ/ uccāraṇaṃ nāma<BR>
tālvoṣṭhapuṭasaṃyogānukūlavyāpāraḥ/ tasya śabdamātraviṣayakasya<BR>
dravyādipadārthasvarūpaviṣayakatvāsambhavāt svarūpakathanamiti śabdaḥ katha<BR>
sādhurityāśaṅkyāha-<b>svarūpakathanaṃ<BR>
svarūpajñajñanānukūlaḥ</b><b>śabda</b> iti/ tathā ca prakṛte kathanaśabdasya noccāraṇamarthaḥ, kintu<BR>
jñānānukūlaḥ śabdor'thaḥ/ jñāne svarūpaviṣayakatvānvayāt<BR>
padārthaṃsvarūpaviṣayakajñānānukūlaśabdaḥ svarūpakathanaśabdārtha iti<BR>
nānupapattiriti bhāvaḥ/<BR>
<BR>
<BR>
prekṣāvatāṃ<BR>
buddhipūrvakāriṇāṃ yā granthādhyayane pravṛttiḥ tatra<BR>
anubandhacatuṣṭayamaṅgam/ viṣayaprayojanasambandhādhikāriṇaḥ<BR>
catvāro 'nubandhāḥ/ anubadhnanti puruṣaṃ granthādhyayane<BR>
prerayantītyanubandhāḥ granthapratipādyo viṣayaḥ, granthādhyayanasya<BR>
prayojanam, granthasya viṣayasya ca sambandhaḥ, ganthādhyayane 'dhikārī<BR>
ityeteṣāṃ caturṇāṃ jñānaṃ vinā na ko 'pi granthādhyayane pravarteta/<BR>
tathā cāvaśyavaktavyasyānubandhacatuṣṭayasyākathanāt mūlasya<BR>
nyūnatāmāśaṅkya taccatuṣṭayaṃ kaṇṭharaveṇānuktamapi lena<BR>
sūcitamevetyāha -<b>etāvate</b><BR>
ti/ tarkasaṃṅgrahapadasya<BR>
vyākhyānenetyarthaḥ/ sukhabodhāya ityatra sukhasya bodha iti<BR>
ṣaṣṭhītatpuraṃṣāṅgīkāre sukhaviṣayakabodhaḥ asya granthasya<BR>
prayojanamiti labhyeta/ tathā sati nikhilapadārthabodhakatvaṃ<BR>
tarkasaṃṅgrahapadavyākhyānena sūcitaṃ virudhyeta/ ataḥ sukhena<BR>
<BR>
<BR>
-----------------------------------------<BR>
<BR>
<BR>
1.<BR>
guṇādipadārthānāmityasya upādānasyāsambhavādityanenānvayaḥ/<BR>
<BR>
<BR>
-----------------------------------------<BR>
<BR>
<BR>
bodha iti<BR>
tṛtīyātatpuruṣatayā vyākhyātamityāha - ṣaṣṭhītatpuruṣeti/ anyataḥ<BR>
siddhatveneti/ bhāṣyādigranthāntarapaṭhanādapi siddhatvenetyarthaḥ//<BR>
<BR>
<BR>
<BR>
___________________________________________________________________________<BR>
<BR>
<BR>
<b>tarkasaṃṅgrahaḥ</b><BR>
<BR>
<BR>
<b>padārthavibhāgaḥ</b><BR>
<BR>
<BR>
<BR>
<b>AnTs_2      dravyaguṇakarmasāmānyaviśeṣasamavāyābhāvāḥ sapta padārthāḥ //</b><BR>
<BR>
<BR>
<b>dīpikā</b><BR>
<BR>
<BR>
padārthān<BR>
vibhajate -<b>dravye</b>ti/ padasyārthaḥ padārtha iti vyutpattyā<BR>
abhidheyatvaṃ padārthasāmānyalakṣaṇam/ nanu vibhāgādeva saptatve siddhe<BR>
saptapadagrahaṇaṃ vyarthamiti cet - na/<BR>
adhikasaṅkhyāvyavacchedārthakatvāt/ nanu atiriktaḥ padārthaḥ pramito<BR>
vā na vā/ nādyaḥ; pramitasya niṣedhāyogāt/ na dvitīyaḥ;<BR>
pratiyogipramitiṃ vinā niṣedhānupapatteriti cet - na/ padārthatvaṃ<BR>
dravyādisaptānyatamatvavyāpyamiti/ vyavacchedārthakatvāt/ nanu<BR>
saptānyatamatvaṃ saptabhinnabhinnatvam/ saptabhinnasyāprasiddhyā kathaṃ<BR>
saptānyatamatvavyāptiniścaya iti cet - na/ dravyādisaptānyatamatvaṃ<BR>
nāma dravyādibhedasaptakābhāvavattvam/ ato doṣavirahāt/<BR>
<BR>
<BR>
evamagre 'pi draṣṭavyam//<BR>
<BR>
<BR>
<BR>
<b>prakāśikā</b><BR>
<BR>
<BR>
<b>mūlai saptapadārthā</b>iti/ dravyatvādirūpāye<BR>
padārthavibhājakāḥ saptopādhayaḥ tadanyatamavantaḥ padārthā ityarthaḥ/<BR>
tatra saptatvamapekṣābuddhiviśeṣaviṣayatvam/ evamagrimagranthasyāpi atraiva<BR>
paryavasānamavadheyam/<BR>
<BR>
<BR>
nanu<BR>
sāmānyadharmajñānasya viśeṣavijñāsāṃ prati hetutvāt<BR>
sāmānyalakṣaṇakathanānantarameva vibhāgo yuktaḥ/ tathā ca mūle<BR>
kathamādau vibhāga iti nyūnatāṃ pariharati--<b>padasye</b>ti/ padasyārthaḥ abhidheyaḥ iti vyutpattyā<BR>
padasambandhyabhidhāviṣayatvasya lābhe 'pi<BR>
padasambandhitvāṃśasyāvyāvartakatvādāha---<b>abhidheyatvam</b>iti/<BR>
lakṣaṇaṃ labhyata iti śeṣaḥ/ tathā ca na nyūnateti bhāvaḥ/<b>vibhāgādeve</b>ti/ padārthatvāvāntaradharmapuraskāreṇa<BR>
dharmipratipādanādevetyarthaḥ/<b>adhikasaṅkhyāvyavacchedārthakatvād</b>iti/<BR>
tādṛśasaṅkhyāniṣedhasiddhiphalakatvādityarthaḥ/ uddeśyavidheyabhāvasthale<BR>
uddeśyatāvacchedake<BR>
vidheyavyāpyatvabhānamautsargikamityāśayenāha--<b>padārthatvam</b>iti/<b>iti vyavacchedārthakatvād</b>iti/ iti etadrūpo yo<BR>
vyavacchedonirṇayastadarthakatvādityarthaḥ/<b>saptabhinnabhinnatvam</b>iti/<BR>
dravyādayo ye saptapadārthāḥ tadbhedakūṭaviśiṣṭabhinnatvaṃ<BR>
vaktavyamityarthaḥ/<b>dravyādibhedasaptakābhāvavattvam</b>iti/ dravyādibhedānāṃ pratyekaṃ prasiddhānāṃ saptānāṃ<BR>
kutrāpyasattvena tādṛśabhedasaptakatvāvacchinnābhāvasya sarvatra sattvāt na<BR>
doṣa iti bhāvaḥ/ vastutastu"padārthatvaṃ<BR>
dravyādisaptānyatamatvavyāpyam"<BR>
ityasya padārthatvaṃ<BR>
dravyatvādisaptopādhyanyatamavattvavyāpyamityarthaḥ/ tena bahuṣu<BR>
pustakeṣu saptānyatamatvāprasiddhiśaṅkātatsamādhānaparasya"nanu<BR>
saptānyatamatvam"ityādigranthasyāsattve 'pi na kṣatiriti<BR>
dhyeyam/<b>evamagre 'pā</b>ti/ evaṃ rītyā dravyāṇītyādāvapītyarthaḥ//<BR>
<BR>
<BR>
<b>bālapriyā</b><BR>
<BR>
<BR>
nanu saptapadārthā<BR>
iti yathāśrutamūlāt padārthāḥ saptatvasaṅkhyāvanta iti labhyate/<BR>
tanna yuktam/ dravyaguṇādīnāṃ pratyekamanekatvāt āhatya<BR>
saptādhikasaṅkhyāyā eva padārtheṣu sattvāt padārtheṣu<BR>
saptādhikasaṅkhyāvyavacchedasya saptapadena kartumaśakyatvādityāśayena<BR>
prakārāntareṇa mūlaṃ vyācaṣṭe---<BR>
<b>dravyatvādirūpā</b><b>ityādinā/</b>tathā ca 1bhāvapradhānanirdeśāt<BR>
dravyādipadāni dravyatvādiparāṇi/ antimasya abhāvapadasya<BR>
<BR>
<BR>
-----------------------------------------<BR>
<BR>
<BR>
1.<BR>
bhāvapradhānanirdeśāditi/ bhāvaḥ prakṛtyarthaprakārībhūto dharmaḥ pradhānaḥ<BR>
tātparyaviṣayo yasya śabdasya saḥ bhāvapradhānanirdeśaḥ/ tathā ca<BR>
dravyādipadānāṃ svārthaprakārībhūtadravyatvādidharmatātparyakatvāt<BR>
bhāvapradhānanirdeśatvam/<BR>
<BR>
<BR>
-----------------------------------------<BR>
<BR>
<BR>
dravyatvādyanyatamavati<BR>
lakṣaṇā/ dravyatvādiṣu saptatvānvayaḥ/ dravyatvādirūpāḥ ye<BR>
padārthatvavyāpyāḥ dharmāḥ sapta tadanyatamavantaḥ padārthā iti sapta<BR>
padārthā iti vākyāt bodhaḥ/ dravyādipadārthānāṃ 1anekatve 'pi<BR>
dravyatvādayaḥ padārthavibhājakadharmāḥ saptaiveti nānupapattiriti<BR>
bhāvaḥ/<BR>
<BR>
<BR>
nanu saptatvaṃ<BR>
saṅkhyārūpo guṇaḥ tadāśrayatvaṃ dravyatvaguṇatvādiṣu nāsti,<BR>
saṅkhyāyāḥ guṇasya dravyamātravṛttitvāt ityāśaṅkya prakṛte<BR>
saptatvaṃ na saṅkhyāviśeṣarūpam, kiṃ tu<BR>
apekṣābuddhiviśeṣaviṣayatvamiti vyācaṣṭe -<b>atra saptatvam</b>iti/<BR>
'idamekam', 'idamekam' iti yā buddhiḥ sā apekṣābuddhiḥ<BR>
tadviṣayatvamityarthaḥ/<b>agrimagranthasyāpī</b>ti/<BR>
rūpādayaḥ 'caturviṃśatirguṇāḥ', utkṣepaṇādīni 'pañca karmāṇi'<BR>
ityādivakṣyamāṇagranathasyāpītyarthaḥ/<b>atraiva paryavasānamavadheyam</b>iti/ caturviṃśatitvādeḥ apekṣābuddhiviśeṣaviṣayatva eva<BR>
<BR>
<BR>
tātparyaṃ<BR>
niśceyamityarthaḥ/<BR>
<BR>
<BR>
dravyaguṇakarmetyādivākyaṃ padārthavibhāgavākyam/ vibhāgo<BR>
nāma<BR>
2sāmānyadharmaprakārakajñānaviśeṣyabhūtapadārthaviśeṣyakapadārthatvavyāpyaparasparāsamānādhikaraṇadharmaprakārakajñānajanaka-<BR>
<BR>
<BR>
<BR>
śabdaḥ/<BR>
etādṛśaśabdātmakavibhāgaśca padārthaḥ katividha iti śiṣyasya<BR>
viśeṣadharmaprakārakajijñāsāyāṃ satyāmeva kartuṃ śakyaḥ/ anyathā<BR>
ajijñāsitārthakathanarūpārthāntaradoṣāpatteḥ/ viśaiśajijñāsāṃ prati<BR>
sāmānyadharmaprakārakajñānaṃ kāraṇam/ vibhāgāt pūrvaṃ mūle<BR>
padārthasāmānyalakṣaṇasyākathanāt sāmānyadharmaprakārakajñānaṃ śiṣyasya na<BR>
jātamiti na<BR>
padārthatvavyāpyadharmaprakārakajñānecchārūpaviśeṣajijñāsāyāḥ anutpatteḥ<BR>
vibhāgakaraṇamanucitam iti śaṅkāparihārārthaḥ 'padasyārthaḥ'<BR>
<BR>
<BR>
ityādi<b>dīpikā</b>grantha ityāha -<b>nanu<BR>
sāmānyadharmajñānasye</b>ti/<b>hetutvād</b>iti/ 3sāmānyajñānasya viśeṣajijñāsāyāṃ svātantryeṇa,<BR>
iṣṭasādhanatājñānadharmitāvacchedakajñajñanasampādakatayā vā<BR>
hetutvamiti<BR>
<BR>
<BR>
-----------------------------------------<BR>
<BR>
<BR>
1. anekatve 'pīti/<BR>
saptādhikasaṃkhyākatve 'pītyarthaḥ/<BR>
<BR>
<BR>
2. sāmānyadharmaḥ<BR>
padārthatvaṃ tatprakārakajñānaviśeṣyaḥ padārthaḥ tadviśeṣyakaṃ yat<BR>
padārthatvavyāpyāḥ parasparāsamānādhikaraṇāḥ ye dharmāḥ<BR>
dravyatvaguṇatvādayaḥ tatprakārakaṃ jñānaṃ 'padārthāḥ<BR>
dravyatvaguṇatvādimantaḥ' ityākārakaṃ tajjanakaśabda ityarthaḥ/<BR>
<BR>
<BR>
3. sāmānyajñānasya -<BR>
sāmānyadharmaprakārakajñānasya,<BR>
viśeṣajijñāsāyām---viśeṣadharmaprakārakajñānecchāṃ prati/<BR>
<BR>
<BR>
-----------------------------------------<BR>
<BR>
<BR>
<b>savyabhicāragranthe<BR>
gadādharabhaṭṭācāryāḥ</b>prāhuḥ/<BR>
sāmānyadharmajñānasattve viśeṣajijñāsā tadabhāve tadabhāve iti<BR>
svatantrānvayavyatirekaśālitayā hetutvaṃ sāmānyajñānasya/ athavā<BR>
1svaprakārakatvasambandhena viśeṣadharmaviśiṣṭajñānaviṣayakecchāṃ prati<BR>
viśeṣadharmaviśiṣṭajñānamiṣṭasādhanamityākārakaṃ<BR>
viśeṣadharmaviśiṣṭajñānadharmikeṣṭasādhanatāprakārakajñānaṃ kāraṇam/<BR>
tādṛśeṣṭasādhanatājñānaṃ prati<BR>
dharmitāvacchedakībhūtaviśeṣadharmaprakārakaṃ jñānaṃ kāraṇam/ viśiṣṭe<BR>
vaiśiṣṭyāvagāhibuddhiṃ prati viśeṣyatāvacchedakaprakārakajñānasya<BR>
hetutāyāḥ 2 <b>rājapuruṣavāde</b><BR>
vyavasthāpitatvāt/<BR>
viṃśeṣadharmaprakārakajñāne ca sāmānyadharmajñānaṃ kāraṇamiti paramparayā<BR>
sāmānyadharmajñānasya viśeṣadharmajijñāsāyāṃ hetutvamiti<b>gadādharā</b>śayaḥ/ tathā ca sāmānyadharmajñānaṃ vinā viśeṣajijñāsā<BR>
notpattumarhatīti bhāvaḥ/<b>sāmānyalakṣaṇakathanānantaram</b>iti/ padārthānāṃ sāmānyalakṣaṇe kathite<BR>
tādṛśalakṣaṇātmakasāmānyadharmajñānāt padārthaḥ katividha iti<BR>
viśeṣadharmajijñāsā bhavitumarhatīti bhāvaḥ/<b>nyūnatām</b>iti/<BR>
avaśyavaktavyārthākathanaṃ labhyate/ katham abhidheyatvaṃ labhyata iti<BR>
mūloktaṃ saṅgacchata ityāśaṅkyāha -<b>padasyārthe 'bhidheya</b>iti/ yadyapi śabdataḥ padasambandhyabhidhāviṣayatvaṃ labhyate,<BR>
tathāpi samagraṃ na lakṣaṇam, abhidhāviṣayatvasyaiva<BR>
padārthasāmānyalakṣaṇatvasambhavena padasambandhitvāṃśsya vyarthatvāt/<BR>
<BR>
<BR>
-----------------------------------------<BR>
<BR>
<BR>
1. svaṃ viśeṣadharmaḥ<BR>
dravyatvaguṇatvādiḥ tatprakārakatvasambandhena dravyatvādiviśiṣṭaṃ yat<BR>
jñānaṃ tadviṣayakecchā 'dravyatvādiprakārakajñānaṃ mama bhavatu'<BR>
ityākārikā tāṃ prati 'dravyatvādiprakārakajñānaṃ madiṣṭasādhanam'<BR>
ityākāraka jñānaṃ kāraṇam/ tādṛśajñānaṃ prati dharmitāvacchedakānāṃ<BR>
dravyatvādīnāṃ jñānaṃ kāraṇam/ dravyatvādijñāne<BR>
padārthatvarūpasāmānyadharmajñānaṃ kāraṇamityarthaḥ/<BR>
<BR>
<BR>
2. vyutpattivāde<BR>
prathamākārake rājapuruṣavākyārthavicārāvasare 'rājasvatvābhāvavān<BR>
puruṣaḥ sundaraḥ' ityākārake rājasvatvābhāvaviśiṣṭe puruṣe<BR>
sundaratvavaiśiṣṭyāvagāhijñāne 'rājasvatvābhāvavān puruṣaḥ'<BR>
ityākārakaṃ viśeṣyatāvacchedakībhūtarājasvatvābhāvaprakārakaṃ jñānaṃ<BR>
kāraṇamiti nirūpitam/ tadatra anusaṃhitam/<BR>
<BR>
<BR>
-----------------------------------------<BR>
<BR>
<BR>
ataḥ<BR>
padārthaśabdalabhyārthaikadeśabhūtaṃ abhidheyatvameva lakṣaṇatvena<BR>
vivakṣitamityāśayaḥ/<b>avyāvartakatvād</b>iti/<BR>
avyāptyativyāptyādivāraṇarūpaprayojanaśūnyatvādityarthaḥ/<BR>
<BR>
<BR>
atredaṃ cintyam -<BR>
dīpikoktaḥ vibhāgavākyaghaṭakapadārthapadena sāmānyalakṣaṇalābhaprakāraḥ<BR>
na śobhate/<BR>
<BR>
<BR>
sāmānyalakṣaṇakathanānantaraṃ tataḥ śiṣyasya sāmānyadharmajñānena<BR>
padārthaḥ katividha iti viśeṣajijñāsāyāṃ vibhāgavākyasya pravṛtteḥ<BR>
vibhāgavākyāghaṭakapadena sāmānyadharmasūcanasyaivocitatvāt<BR>
vibhāgavākyaghaṭakena padena<BR>
vibhāgavākyaprayojakaviśeṣajijñāsājanakasāmānyadharmajñānotpādane 'nyonyaśrayādidoṣeṇaucityavirahāt/<BR>
tasmāt maṅgalaślokasthatarkapadena jñeyatvarūpaṃ sāmānyalakṣaṇaṃ<BR>
sūcitam/ tato viśaiṣajijñāsāyāṃ<BR>
dravyaguṇetyādivibhāgavākyamavatīrṇamiti kathanameva yuktam/ tathaiva<BR>
nirvyūḍhaṃ ca<b>niruktyādigrantha</b><BR>
iti/<BR>
<BR>
<BR>
<b>padārthatvāvāntaradharmapuraskāreṇa<BR>
dharmipratipādanādeve</b>ti/<BR>
<BR>
<BR>
padārthatvavyāpyadravyatvādidharmaṃviśiṣṭadravyādidharmipratipādakadravyādiśabdādityarthaḥ/<BR>
nanu dravyaguṇetyādiśabdamātrāt dravyatvādiviśiṣṭadravyādīnāṃ<BR>
bodhe 'pi teṣu saptatvasaṅkhyāyāḥ kathaṃ bodha iti cet - atrāhuḥ/<BR>
vibhāgādeveti mūlasya<BR>
dravyaguṇetyādidvandvasamabhivyāhṛtabahuvacanādevetyarthaḥ/ tathā<BR>
ca dvandvasamabhivyāhṛbahuvacanasya<BR>
dvandvapratipādyatāvadarthaparyāptasaṅkhyāvācakatvaniyamaḥ<BR>
avaśyamaṅgīkaraṇīyaḥ/ anyathā rāmalakṣmaṇabharataśatrughnā ityatra<BR>
bahuvacanena tritvādibodhāpattyā anubhavavirodhāpatteḥ/ evaṃ ca<BR>
prakṛte<BR>
dvandvapratipādyadravyādyabhāvāntasamudāyaparyāptasaṅkhyāvācakatāyāḥ<BR>
tādṛśadvandvasamabhivyāhṛtabahuvacanasyāvaśyaṃ svīkaraṇīyatayā<BR>
tādṛśasaṅkhyā saptatvasaṅkhyaṃveti bahuvacanena tatsiddhiriti/<b>nīlakaṇṭhaprakāśikāyā</b>api kathañcidatraiva tātparyaṃ bodhyam/<BR>
<BR>
<BR>
<b>mūle<BR>
adhikasaṅkhyāvyavacchedārthakatvād</b>iti/ adhikasaṅkhyāyāḥ saptatvādhikāṣṭatvasaṅkhyāyāḥ vyavacchedaḥ<BR>
niṣedhanirṇayaḥ arthaḥ prayojanaṃ yasya tattvādityarthaḥ/ tadāha -<b>tādṛśasaṅkhye</b>ti/ evaṃ ca saptapadena<BR>
aṣṭamapadārthanāstitvaṃ bodhyata iti phalitam/ aṣṭamapadārthasya<BR>
bhrāntisiddhatve tasya niṣedhasambhavena niṣedhāyogāditi<BR>
<BR>
<BR>
khaṇḍanaṃ na yujyata<BR>
ityāśayena jñāta ityanuktvā pramita iti mūle uktam/ pramita<BR>
ityasya pramāviṣaya ityarthaḥ/ pramāviṣayasya sattāniyamena<BR>
niṣedhāyogāt iti vaktu śakyata iti bhāvaḥ/<b>tatraiva pratiyogipramiti vine</b>ti/ yadyapyabhāvabuddhau pratiyogijñānameva<BR>
kāraṇam na tu pratiyogipramā, gaganādyabhāvabuddhau<BR>
pratiyogigaganādiprakārakapramāyāḥ kāraṇatvāsambhavāt,<BR>
gaganāderavṛttitayā tatprakārikāyāḥ 'idaṃ gaganavat'<BR>
ityākārakapramāyāḥ asambhavāt/ tathāpi prakṛte<BR>
pratiyogipramāpadena na pratiyogiprakārakapramā vivakṣitā api tu<BR>
pratiyogitāvacchedakaprakārakapratiyogiviśeṣyakapramaiva 1vivakṣitā/<BR>
'idaṃ gaganam' ityākārikā<BR>
gaganatvaprakārakagaganaviśeṣyakapramāprasiddhaiveti tadbalāt<BR>
gaganābhāvabuddhiḥ sambhavati/ prakṛte saptapadārthātiriktapadārthaṃsya pramā<BR>
nāstīti tanniṣedho nopapadyata iti<b>dīpikā</b>śayaḥ/<BR>
<BR>
<BR>
dravyaguṇetyādivākyena padārthānuddiśya<BR>
dravyādisaptānyatamatvaṃ vidhīyate/ uddeśyavidheyabhāvasthale ca<BR>
uddeśyatāvacchedake vidheyavyāpyatvaṃ bhāsata iti sāmānyaniyamaḥ/<BR>
yathā dhanavān sukhītyatra dhanavanvamuddiśya sukhasya vidhāne<BR>
uddeśyatāvacchedake dhane sukhavyāpyatvaṃ bhāsate yatra yatra dhanaṃ tatra<BR>
sukhamiti, tathā prakṛte 'pi uddeśyatāvacchedake padārthantve<BR>
dravyādisaptānyatamatvavyāpyatvaṃ bhāsate yatra yatra padārthatvaṃ tatra tatra<BR>
dravyādisaptānyatamatvamiti/ tathā ca siddhyasiddhibhyāṃ vyāghāto<BR>
netyarthaḥ/ tadetadāha -<b>uddeśyavidheyabhāvasthala</b>iti/<b>autsargikami</b><BR>
ti/ sāmānyanyāyasiddhamityarthaḥ/<BR>
'adhikasaṅkhyāvyavacchedārthakatvāt' iti pūrvatanamūlagranthe<BR>
vyavacchedaśabdasya yathā niṣedhor'thaḥ tathā 'saptānyatamatvavyāpyamiti<BR>
vyavacchedārthakatvāt' iti<BR>
<BR>
<BR>
-----------------------------------------<BR>
<BR>
<BR>
1. tathā ca 'abhāvabuddhau<BR>
pratiyogijñānaṃ kāraṇam' iti pravādasyāpi pratiyogitā<BR>
vacchedakaprakārakapratiyogiviśeṣyakajñānaṃ kāraṇamityevārthaḥ/ na tu<BR>
pratiyogiprakārakajñānamiti bhāvaḥ/<BR>
<BR>
<BR>
-----------------------------------------<BR>
<BR>
<BR>
prakṛttamūlasthavyavacchedapadasyāpi niṣedhor'tha iti na<BR>
bhramitavyamiti bodhayituṃ vyācaṣṭe -<b>etadrūpa</b>iti/<b>tadarthakatvād</b>iti/ saptagrahaṇasyeti śeṣaḥ/<BR>
<BR>
<BR>
nanu saptānyatamatvaṃ<BR>
nāma saptabhinnabhinnatvam/ saptapadārthabhinnasyāprasiddhyā<BR>
tadbhinnatvarūpamanyatamatvamaprasiddhamiti tannirūpitavyāpyatvaṃ padārthe na<BR>
niścetuṃ śakyata iti tādṛśaniścayaphalakatvaṃ<BR>
<BR>
<BR>
saptagrahaṇasya na yujyata<BR>
ityāśaṅkitaṃ 'nanu saptānyatamatvam' ityādinā<b>dīpikāyām</b>/ tatrāprasiddhiśaṅkāna na yujyate, ye<BR>
dravyādayaḥ saptapadārthāḥ pratyekaṃ tadbhinnabhinnatvasya pratyekaṃ sattvāt/<BR>
dravyabhinnaguṇādibhinnatvasya dravye, guṇabhinnadravyādibhinnatvasya guṇe<BR>
satatvamiti rītyā saptasvapi padārtheṣu tadbhinnabhinnatvasya<BR>
sattvādityāśaṅkya vyācaṣṭe -<b>dravyādayo ye sapte</b>ti/<BR>
evaṃ ca dravyādayo ye sapta padārthāḥ tadbhedakūṭaviśiṣṭaṃ -<BR>
tadbhedasaptakaviśiṣṭaṃ yat tadbhinnatvaṃ saptānyatamatvam/<b>tatra</b> bhedasaptakaviśiṣṭamaprasiddham, dravye<BR>
guṇādipratiyogikabhedaṣaṭkasya sattve 'pi dravyabhedasyāsattvena<BR>
tadghaṭitasaptabhedasamudāyasyāsambhavāt, evaṃ guṇādāvapi/ tathā ca<BR>
bhedasaptakaviśiṣṭātmakasya saptabhinnasyāprasiddhatayā tadbhinnatvarūpaṃ<BR>
saptabhinnabhinnatvamaprasiddhamiti śaṅkiturāśaya iti bhāvaḥ/ dravye<BR>
guṇabhedaḥ guṇe dravyabheda ityevaṃ pratyekaṃ prasiddhā ye bhedāḥ sapta<BR>
tatsamudāyatvāvacchinnābhāvo 'tra saptānyatamatvam/ padārthatvaṃ yatra<BR>
<BR>
<BR>
yatrāsti tatra<BR>
tādṛśasamudāyatvāvacchinnābhāvo 'sti ataḥ vyāptiniścayaḥ sukara<BR>
ityāśayamāha -<b>dravyādibhedānām</b>iti/<BR>
<BR>
<BR>
bahuṣu grantheṣu<BR>
saptānyatametvamaprasiddhamiti śaṅkātatsamādhānaparo grantho na<BR>
dṛśyate/ ataḥ padārthatvaṃ dravyādisaptānyatamatvavyāpyamiti dīpikāyāḥ<BR>
yādṛśārthavarṇane 'prasiddhiśaṅkā nodiyāt tādṛśamarthaṃ kathayati -<BR>
<b>vastutastv</b>iti/<BR>
<BR>
<BR>
yatra yatra padārthatvaṃ<BR>
tatra tatra dravyatvādayaḥ ye sapta upādhayaḥ dharmāstadanyatamavattvamiti<BR>
vyāptiḥ prakṛte vivakṣitā/ padārthatvaṃ dravye 'sti, tatra<BR>
dravyatvādisaptānyatamabhūtadravyatvavattvamastīti/ dravyādau vyāptiḥ<BR>
sugrahā/ anyatamatvaṃ ca tadbhinnabhinnatvameva/ dravyatvādayaḥ ye sapta<BR>
dharmāḥ tadbhinnāḥ ghaṭatvādayaḥ tadbhinnatvaṃ dravyatvādiṣvastīti<BR>
nāprasiddhiśaṅkāvakāśa iti bhāvaḥ/ evaṃ rītyeti/ dravyatvaṃ<BR>
pṛthivyādyanyatamatvavyāpyamiti nirṇayārthaṃ navagrahaṇamiti<BR>
rītyetyarthaḥ//<BR>
<BR>
<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>dravyavibhāgaḥ</b><BR>
<BR>
<BR>
<b>AnTs_3      tatra dravyāṇi pṛthivyaptejovāyvākāśakāladigātmamanāṃsi navaiva //</b><BR>
<BR>
<BR>
<b>dīpikā</b><BR>
<BR>
<BR>
dravyaṃ vibhajate -<BR>
<b>tatre</b>ti/<b>tatra</b>- dravyādimadhye/ dravyāṇi navaivetyanvayaḥ/<BR>
kāni tāni ityata āha -<b>pṛthivī</b>ti//<BR>
<BR>
<BR>
<b>prakāśikā</b><BR>
<BR>
<BR>
<b>dravyam</b>iti/ jātyekavacanam/<BR>
<BR>
<BR>
<b>bālapriyā</b><BR>
<BR>
<BR>
nanu 'dravyaṃ<BR>
vibhajate tatreti' iti<b>dīpikā</b>grantho 'nupapannaḥ/ tathā hi - dravyapadottaraikavacanasya<BR>
ekatvamarthaḥ/ tasya prakṛtyarthe dravye 'nvayaḥ/ tasya dvitīyārthe viśeṣyatve<BR>
ādheyatāsambandhenānvayaḥ/ viśeṣyatāyāḥ nirūpakatāsambandhena<BR>
dhātvarthaikadeśajñāne anvayaḥ/ vipūrvakabhajadhātoḥ<BR>
dravyatvavyāpyaparasparaviruddhanānādharmaprakārakapramātmakajñānajanakaśabdor'thaḥ/,<BR>
tasyānukūlatāsambandhena ākhyātārthakṛtau, tasyāḥ āśrayatāsambandhena<BR>
annambhaṭṭe anvaya iti<BR>
ekatvaviśiṣṭadravyaviśeṣyakadravyatvavyāpyaparasparāsamānādhikaraṇa-<BR>
<BR>
<BR>
nānādharmaprakārakapramātmakajñānajanakaśabdānukūlakṛtyāśrayo 'nnambhaṭṭa<BR>
iti 'dravyaṃ vibhajata' iti vākyāt bodhaḥ/ tatra ekadravyaviśeṣyakaṃ<BR>
dravyatvavyāpyapṛthivītvādinānādharmaviśeṣaṇakaṃ pramātmakaṃ jñānaṃ na<BR>
sambhavati/ pṛthivyādi rūpaikadravyaviśe 'tiriktatve<BR>
anantāvayavatatprāgabhāvādikalpanāgauravam ata<BR>
āvaśyakatejo 'bhāvarūpatvaṃ sidhyatītyapi bodhyam//<BR>
<BR>
<BR>
<b>bālapriyā</b><BR>
<BR>
<BR>
'tamaḥ daśamadravyam,<BR>
kḷptadravyānantarbhūtatve sati dravyatvāt' iti pariśeṣānumānena<BR>
tamasaḥ daśamadravyatvaṃ siṣādhayiṣitam/ tatra hetau<BR>
dravyatvarūpaviśeṣyāsiddhiparihārāya 'tamaḥ dravyam, rūpavattvāt<BR>
kriyāvattvācca'<BR>
<BR>
<BR>
ityanumānena<BR>
tamaso dravyatvaṃ sādhanīyam/ tatrāpi hetvasiddhiśaṅkā na kāryā;<BR>
'nīlaṃ tamaḥ,' 'calati tamaḥ' ityākārikayā abādhitayā pratyakṣarūpayā<BR>
pratītyā tamasaḥ rūpavattvasya kriyāvattvasya ca siddheḥ/ tadāha<b>dīpikāyāṃ</b><b>'nīlaṃ tama'</b>ityādinā/<b>pratītibalād</b>iti<BR>
1pañcamyantasya rūpādhāratve kriyādhāratve cānvayaḥ/<BR>
bādhitapratīterviṣayāsādhakatvāt abādhitetyuktam/<BR>
jñānasāmānyavācakapratītiśabdaḥ prakṛte pratyakṣātmakajñānaparaḥ,<BR>
prathamopasthitaparityāge mānābhāvāt/ pratyakṣāsambhavasthala<BR>
evānumānaparatvāt jñānasāmānyavācakapadasyetyāśayenāha -<b>prakāśikāyāṃ<BR>
prātyakṣikapratītibalād</b>iti/<BR>
<BR>
<BR>
nanu 'tamo dravyam, nīlarūpādhāratvāt<BR>
kriyādhāratvācca' ityanumānaṃ vyabhicāri, dravyatvābhāvavati<BR>
2janyaguṇādāvapi kālikasambandhana rūpādhāratvasya kriyādhāratvasya ca<BR>
sattvādityāśaṅkyāha -<b>samavāyena</b><b>nīlarūpavatteyetyartha</b>iti/ tathā ca<BR>
samavāyasambandhāvacchinnanīlarūpaniṣṭhādheyatānirūpitādhāratvaṃ<BR>
tādṛśakriyāniṣṭhādheyatānirūpitādhikaraṇatvaṃ ca prakṛte hetutayā<BR>
vivakṣitam/ janyaguṇādau kālikasambandhāvacchinna<BR>
<BR>
<BR>
-----------------------------------------<BR>
<BR>
<BR>
1. pratītibalāditi<BR>
pañcamyantasya 'tamaso dravyatvaṃ siddham' ityanenānvaya iti<BR>
bhramavāraṇāya rūpādhāratve kriyādhāratve cānvaya ityuktam/<BR>
<BR>
<BR>
2. nityapadārtheṣu<BR>
kālikasambandhena kimapi nāsti, nityeṣu kālikāyogāditi<BR>
siddhāntāt/ tathā ca nityaguṇādeḥ kālikasambandhena rūpādhāratvaṃ na<BR>
sambhavatītyamipretya janyaguṇādāvityuktam/<BR>
<BR>
<BR>
-----------------------------------------<BR>
<BR>
<BR>
1rūpakriyāniṣṭhādheyatānirūpitādhāratvamevāstīti na<BR>
vyabhicāra iti bhāvaḥ/<b>kālikasambandhena tasye</b>ti/ kālikasambandhāvacchinnarūpakriyādhāratvasyetyarthaḥ/<b>atiprasaktatve 'pi</b> - dravyātiriktavṛttitve 'pi/<b>na kṣatiḥ</b>- navyabhicāraḥ/<b>evamagre 'pi bodhyam</b>iti/'tamaso nākāśādipañcake 'ntarbhāvaḥ<BR>
rūpavattvāt' ityatrāpi rūpavattvādityasya samavāyena<BR>
rūpavattvādityartho bodhya iti bhāvaḥ/<BR>
<BR>
<BR>
etāvatā 'tamo<BR>
daśamadravyam, kḷptadravyānantarbhūtatve sati dravyatvāt' iti<BR>
pariśeṣānumāne hetughaṭakaṃ dravyatvaṃ sādhitam/ atha hetughaṭakaṃ<BR>
kḷptadravyānantarbhūtatvaṃ sādhyate<b>dīpikāyām tatra tamasa</b>ityādinā/ nanu rūpavattvahetunaiva tamasaḥ vāyāvanantarbhāve<BR>
siddhe punaḥ tatsādhakatayā sparśābhāvasyopanyāso vyartha<BR>
ityāśaṅkyāha -<b>sambandhabhedābhiprāyeṇe</b>ti/rūpavattvaṃ samavāyasambandhena hetuḥ/<BR>
sparśābhāvastu svarūpasambandhena hetuḥ/ samavāyasambandhena hetumuktvā<BR>
svarūpasambandhena hetumāhetyarthaḥ/ yadi tamo vāyāvantarbhavet<BR>
rūpavat na syāt sparśaśūnyaṃ ca na syāt/ yataḥ tamaḥ rūpavat<BR>
sparśaśūnyaṃ ca ato vāyau nāntarbhavatīti bhāvaḥ/<BR>
<BR>
<BR>
nanu 'tamaḥ<BR>
vāyubhinnam, sparśābhāvāt' ityanumānaṃ phalitam/ tatra<BR>
vāyubhedarūpasādhyābhāvavati vāyau<BR>
sparśaniṣṭhasaṃyogasambandhāvacchinnapratiyogitākābhāvarūpasya<BR>
sparśābhāvasya sattvāt vyabhicāraḥ/ na ca<BR>
sparśaniṣṭhasamavāyasambandhāvacchinnapratiyogitākābhāvo hetutvena<BR>
vivakṣitaḥ/ sa ca na vāyāvasti, tatra samavāyena sparśasya sattvāt<BR>
tadabhāvāsambhavāditi vācyam/<BR>
samavāyasambandhāvacchinnasparśaniṣṭhapratiyogitākābhāvasya<BR>
kālikasambandhena vāyau sattvāt vyabhicāratādavasthyāt/ na ca<BR>
samavāyāvacchinnasparśābhāvasya svarūpasambandhena hetutāyāḥ<BR>
vivakṣitatvāt na vyabhicāra iti vācyam/ evamapi<BR>
utpattikālāvacchinnavāyau 'utpannaṃ dravyaṃ kṣaṇamaguṇamakriyaṃ ca tiṣṭhati'<BR>
iti nyāyena sparśasyābhāvaḥ<BR>
<BR>
-----------------------------------------<BR>
<BR>
<BR>
1. rūpaniṣṭhā<BR>
kriyāniṣṭhā ca yā ādheyatā tannirūpitādhāratvamityarthaḥ/<BR>
<BR>
<BR>
-----------------------------------------<BR>
<BR>
<BR>
svarūpasambandhenāstīti<BR>
vyabhicārasya durvāratvādityāśaṅkyāha<b>idaṃ ca dhvaṃsaprāgabhāvādhikaraṇa</b>iti/ tathā ca sparśaprāgabhāvavati<BR>
utpattikṣaṇāvacchinnavāyau sparśātyantābhāvo nāstīti hetoḥ<BR>
prācīnamate na vyabhicāra iti bhāvaḥ/<b>anyathe</b>ti/<BR>
dhvaṃsaprāgabhāvādhikaraṇe 'tyantābhāvo 'ṅgīkriyata iti navīnamata<BR>
ityarthaḥ/ navyamate 'pi vyabhicāraṃ vārayitumāha -<b>vastutastu</b>iti/ tathā ca vāyau sparśātyantābhāvaḥ<BR>
utpattikālāvacchinnadaiśikaviśeṣaṇatāsambandhenaiva<BR>
<BR>
<BR>
vartate, na tu<BR>
niravacchinnadaiśikaviśeṣaṇatāsambandheneti na vyabhicāra iti bhāvaḥ/<BR>
daiśikaviśeṣaṇatāpadena svarūpasambandhaḥ kālikaviśeṣaṇatāpadena<BR>
kālikasambandhaśca navyanyāyagrantheṣu vyavahriyate/<BR>
<BR>
<BR>
<b>viṣamavyāptahetum</b>iti/ sādhyamātranirūpitavyāptimān hetuḥ<BR>
viṣamavyāpta iti,<BR>
hetunirūpitavyāptimatsādhyanirūpitavyāptimān hetuḥ samavyāpta<BR>
iti cocyate/ 'tamaḥ vāyubhinnam, rūpavattvāt'<BR>
ityanumānaprayoge yatra yatra rūpavattvaṃ tatra vāyubheda iti<BR>
vāyubhedanirūpitā vyāptiḥ hetau rūpavattve 'sti/ yatra yatra vāyubhedaḥ<BR>
tatra tatra rūpavattvamiti rūpavattvanirūpitā vyāptistu vāyubhede na<BR>
sambhavati, vāyubhedavatyākāśādau rūpavattvābhāvena vyabhicārāt/<BR>
ato rūpavattvaṃ viṣamavyāpto hetuḥ/ evaṃ sparśābhāvo 'pi/ yatra yatra<BR>
sparśābhāvaḥ tatra tatra vāyubheda iti vyāptisattve 'pi yatra yatra<BR>
vāyubhedaḥ tatra tatra sparśābhāva iti vyāptyabhāvāt vāyubhedavati<BR>
ghaṭādau sparśasyaiva sattvāt/ 'tamaḥ vāyubhinnam,<BR>
sadāgatimattvābhāvāt' ityatra sadāgatimattvābhāvastu samavyāpto<BR>
hetuḥ/ yatra yatra vāyubhedaḥ tatra tatra sadāgatimattvābhāva iti<BR>
sadāgatimattvābhāvanirūpitavyāpteḥ vāyubhede, yatra yatra<BR>
sadāgagimattvābhāvaḥ tatra tatra vāyubheda iti<BR>
vāyubhedanirūpitavyāpteḥ sadāgatimattvābhāve ca sattvāditi/<b>vijātīyakriye</b>ti/ vāyumātravṛttirvilakṣaṇakriyetyarthaḥ/<BR>
<BR>
<BR>
<b>dīpikāyāṃ nāpi tejasī</b>ti/ 'tamaḥ tejasi nāntarbhavati<BR>
(tejobhinnam), bhāsvararūpābhāvāt uṣṇasparśābhāvācca'<BR>
ityanumānam/ tatra bhāsvararūpābhāvaḥ viṣamavyāptaḥ, uṣṇasparśābhāvaḥ<BR>
samavyāptaḥ/ evaṃ 'tamaḥ jalabhinnam śītasparśābhāvāt nīlarūpavattvācca'<BR>
ityanumāne śītasparśābhāvaḥ samavyāptaḥ, nīlarūpavattvaṃ<BR>
viṣamavyāptam/ 'tamḥ pṛthivībhinnam, gandhābhāvāt<BR>
sparśarahitatvācca' ityatra gandhābhāvaḥ samavyāptaḥ, sparśarahitatvaṃ<BR>
viṣamavyāptamiti ūhyam/<BR>
<BR>
<BR>
tamasaḥ dravyatvameva<BR>
nāsti, kuto daśamadravyatvam/ tamastvabhāvākhye<BR>
saptamapadārtheṃ'ntarbhūtamiti matvā<b>tamasastejo 'bhāvarūpatvāt</b>ityuktaṃ<b>dīpikāyām</b><BR>
/ tatra tejo 'bhāvapadena<BR>
tejaḥpratiyogikābhāvavivakṣāyāṃ sūryāditejasvatyapi deśe<BR>
tejo 'ntarapratiṃyogikābhāvasattvena tama iti pratītiprasaṅgaḥ/<BR>
tejastvāvacchinnapratiyogitākābhāvavivakṣāyāṃ tamasvatyapi deśe<BR>
tejaḥparamāṇvādisattvena tejassāmānyābhāvasyāsattvena tama iti<BR>
pratītyanupapattiḥ/ prakāśakaṃ yattejaḥ<BR>
tattvāvacchinnapratiyogitākābhāvavivakṣaṇena tejaḥparamāṇvādīnāṃ<BR>
prakāśakatvābhāvāt pūrvoktadoṣavāraṇe 'pi<BR>
prakāśakatejastryaṇukakhadyotādimati pradeśe tamaḥpratītyanupapattiḥ/ ataḥ<BR>
prauḍhaṃ prākaśakaṃ ca yattejaḥ tattvāvacchinnapratiyogitākābhāvo<BR>
vivakṣaṇīyaḥ/ prauḍhatvaṃ ca prakṛṣṭamahatvavattvam/<BR>
tryaṇukādetādṛśaprauḍhatvābhāvāt tatsattve 'pi<BR>
tamaḥpratīternānupapattiḥ/ tadetatsarvaṃ manasikṛtyāha -<b>prauḍhaprakāśake</b>ti/ prakāśakapadaprayojanamāha -<b>ata</b>iti/<BR>
<BR>
<BR>
prauḍhaprakāśakatejastvāvacchinnapratiyogitākābhāvastama<BR>
ityuktau prakāśakapadaṃ vayartham/ tejaḥparamāṇūnāṃ<BR>
prakṛṣṭamahattvarūpaprauḍhatvābhāvādeva vāraṇasambhavāt/ ataḥ<BR>
hiraṇyāditejovāraṇāya prakāśakapadamiti vaktavyam/ evamapi<BR>
<BR>
<BR>
cakṣurāditejasvati<BR>
pradeśe tamaḥpratītyanupapattiḥ/ tadvāraṇāya udbhūtarūpavattvamapi tejasi<BR>
viśeṣaṇaṃ deyam/ tathā ca<BR>
prakṛṣṭamahattvavatprakāśakodbhūtarūpavattejastvāvacchinnapratiyogi tākābhāvastamaḥ/<BR>
atha vā pauḍhatvaṃ mahāprabhāvattvam/ tenaiva paramāṇūnāṃ hiraṇyādeśca<BR>
vāraṇasambhavāt prakāśakapadamanupādeyam/<BR>
mahāprabhāvattvāvacchinnapratiyogitākābhāvastama iti phalitam/<BR>
tadetadabhisandhāyāha -<b>digi</b><BR>
ti/<BR>
<BR>
<BR>
nanu tamaso<BR>
rūpavattvena dravyatvasya pūrvaṃ prasādhitatvāt<BR>
kathamabhāvarūpatvamityāśaṅkya<b>dīpikāyāṃ</b>'tamaḥ na<BR>
rūpidravyam' ityādyuktam/ atra tamaso rūpavattvābhāvaḥ dravyatvābhāvaśca<BR>
siṣādhayiṣitaḥ/ tamo yadi rūpavat dravyaṃ vā bhavet, tadā<BR>
ālokasahakṛtenaiva cakṣuṣā gṛhyeta, yataḥ ālokāsāhakṛtena cakṣuṣā<BR>
gṛhyate ataḥ tamo na rūpavat na vā dravyamiti/ yatra yatra<BR>
ālokāsahakṛtacakṣurgrāhyatvaṃ tatra tatra rūpavadbhinnatvaṃ dravyabhinnatvaṃ ca<BR>
yathā ālokābhāve iti vyāptisadbhāvāt/ hetau<BR>
ālokāsahakṛteti viśeṣaṇānupādāne sādhyābhāvavati rūpavaddravye<BR>
ghaṭādaucakṣurgrāhyatvarūpahetusattvāt vyabhicāraḥ syāditi<BR>
tadupādānam/ ghaṭādirālokasahakṛtacakṣurgrāhyaḥ na<BR>
tadasahakṛtacakṣurgrāhya iti na vyabhicāraḥ/ tadāha -<b>ghaṭādāv</b>iti/<BR>
<BR>
<BR>
nanu cakṣurgrāhyatvaṃ nāma<BR>
cakṣurjanyapratyakṣaviṣayatvam/<BR>
ālokāsahakṛtacakṣurjanyatamoviṣayakapratyakṣe yatra<BR>
<BR>
<BR>
jñānalakṣaṇapratyāsattyā<BR>
ghaṭo 'pi bhātaḥ, tatpratyakṣaviṣaye ghaṭādau vyabhicāra iti<BR>
śaṅkāyāmāha<b>- cakṣurgrāhyatvaṃ<BR>
cakṣurjanyajñānīyalaukikaviṣayatvam</b>iti/<b>tamasaścākṣuṣa</b>iti/ tamoviṣayake cakṣurjanyapratyakṣa<BR>
ityarthaḥ/<b>upanayamaryādaye</b><BR>
ti/ jñānalakṣaṇapratyāsattyetyarthaḥ/<BR>
keṣucit kośeṣu"tena tamasaścākṣuṣe tamovān ghaṭa iti<BR>
ghaṭādināmupanayamaryādayā bhāne 'pi na kṣatiḥ"iti<BR>
pāṭho dṛśyate/ tatra 'tamovān ghaṭa iti' iti bhāgaḥ aprāmāṇikaḥ,<BR>
upanītaṃ viśeṣaṇatayaiva bhāsate na tu viśeṣyatayeti<BR>
siddhāntavirodhāt/ atastadbhāgarahitaḥ pāṭhaḥ eva kvacit dṛśyamānaḥ<BR>
sādhuḥ/ atha vā 'ghaṭavattamaḥ iti' iti śodhayitvā paṭhanīyam/<BR>
<BR>
<BR>
nanu<BR>
tejassāmānyābhāvasya pakṣatayā tadantargatasya ālokābhāvasya<BR>
dṛṣṭāntatvakathanaṃ na yuktam, pakṣātiriktasyaiva dṛṣṭāntatvāt ityata<BR>
āha -<b>viśeṣābhāvam</b>iti/<BR>
sāmānyadharmāvacchinnapratiyogitākābhāvaḥ pakṣaḥ, tadatiriktaḥ<BR>
viśeṣadharmāvacchinnābhāvo dṛṣṭāntaḥ/ ato nānupapattiriti bhāvaḥ/<BR>
<BR>
<BR>
nanu<BR>
ālokāsahakṛtacakṣurgrāhyatvarūpaheturastu rūpavaddravyabhedarūpasādhyaṃ<BR>
māstu ityaprayojakaśaṅkāyāmuktaṃ<b>dīpikāyām - rūpidravyacākṣuṣapramāyāmityā</b>di/ yadi rūpidravyabhedo na syāt tarhi<BR>
ālokāsahakṛtacakṣurgrāhyaṃ na syāt/ arthāt yadi rūpidravyaṃ syāt<BR>
tarhi ālokasahakṛtacakṣurgrāhyaṃ syāditi tarkaḥ<BR>
aprayojakaśaṅkānivārakaḥ vaktavyaḥ/ sa ca tarkaḥ<BR>
rūpavattvaprakārakadravyaviśeṣyakacakṣurjanyapramātmakapratyakṣe ālokaḥ<BR>
kāraṇamiti kāryakāraṇabhāve sati syādityāśayena kāryakāraṇabhāvaḥ<BR>
pradarśitaḥ/ tatra pramāpadasya prayojanamāha -<b>ālokaṃ vine</b>ti/ tathā<BR>
ca pramāpadānupādāne ālokābhāve 'pi<BR>
rūpavattvaprakārakatamoviśeṣyakabhramātmakapratyakṣotpattyā<BR>
vyatirekavyabhicāraḥ syāt/ tadvāraṇāya pramāpadamiti bhāvaḥ/<b>anyathe</b>ti/<b>rū</b>pidravyacākṣuṣapramāyāmālokasya<BR>
kāraṇatvābhāve ityarthaḥ/<BR>
<BR>
<BR>
nanu<BR>
rūpidravyaviṣayakacākṣuṣapramāyāmālokasya kāraṇatvaṃ na sambhavati,<BR>
ālokaṃ vināpi rūpavatastejodravyasya<BR>
<BR>
<BR>
cākṣuṣapramāyāḥ utpattyā<BR>
vyatirekavyabhiñcārāt/ na ca tejobhinnaṃ yat rūpidravyaṃ<BR>
tadviṣayakacākṣuṣapramāyāmevālokasya kāraṇatvam, ato na<BR>
vyatirekavyabhicāra iti vācyam/ tejobhinnatvavat<BR>
tamobhinnatvamityapi viśeṣaṇaṃ dattvā tamobhinnaṃ tejobhinnaṃ ca yat<BR>
<BR>
<BR>
dravyaṃ<BR>
tadviṣayakacākṣuṣapramāyāmeva ālokaḥ kāraṇamiti svīkāreṇa ālokaṃ<BR>
vināpi tamasaścākṣuṣatvasambhavāt/ tathā ca<BR>
ālokāsahakṛtacakṣurgrāṃhyatve 'pi kṣatyabhāvāt tamaso 'tiriktadravyatvaṃ<BR>
niṣpratyūhamevetyata āha-digiti/ sarvāṃnūbhūyamānoṣṇasparśāśrayatayā<BR>
tejodravyasyāvaśyaṃ svīkāryatayā tatpratyakṣanirvāhāya<BR>
kāryatāvacchedakakoṭau tejobhinnatvaniveśe 'pi<BR>
tamaso 'bhāvarūpatve 'pi kṣatyabhāvāt tadbhinnatvaniveśo 'nucitaḥ/<BR>
tathā ca<BR>
<BR>
<BR>
tamaso dravyatve<BR>
ālokāsahakṛtacakṣurgrāhyatvānupapattyā tamo na rūpidravyamiti<BR>
suṣṭhūktamiti bhāvaḥ//<BR>
<BR>
<BR>
<BR>
<BR>
<BR>
<BR>
<b>dīpikā</b><BR>
<BR>
<BR>
<b>dravyalakṣaṇam</b><BR>
<BR>
<BR>
<b>dravyatvajātimattvaṃ guṇavattvaṃ vā dravyasāmānyalakṣaṇam/</b><BR>
<BR>
<BR>
<b>prakāśikā</b><BR>
<BR>
<BR>
muktisādhanībhūtapadārthatattvajñānaṃ lakṣaṇajñānaṃ vinā nopapadyata<BR>
ityata āha -<b>dravyatve</b>ti/ saṃyogajanakatāvacchedakatayā<BR>
dravyatvajātisiddhiriti bhāvaḥ/<BR>
<BR>
<BR>
nanu<BR>
lakṣaṇalakṣyatāvacchedakayorabheda ityata āha -<b>guṇavattvam</b>iti/<b>dravyasāmānyalakṣaṇami</b><BR>
ti/ evaṃ ca sāmānyadharmākathanena na<BR>
nyūnateti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
mūle<BR>
dravyatvajātimattvaṃ dravyasya lakṣaṇamuktam/ tatra dravyatvajātau kiṃ<BR>
mānamityāśaṅkyāha -<b>saṃyogajanakatāvacchedakataye</b>ti/ anena dravyatvajātau anumānaṃ pramāṇamuktaṃ bhavati/ tathā hi<BR>
- dravyayoreva saṃyoga iti saṃyogaṃ prati dravyaṃ samavāyikāraṇam/<BR>
samavāyasambandhena saṃyogaṃ prati tādātmyasambandhena dravyaṃ kāraṇam/<BR>
samavāyasambandhāvacchinnasaṃyoganiṣṭhakāryatānirupitatādātmyasambandhāvacchinnakāraṇatā<BR>
dravye vartate/ tāṃ kāraṇatāṃ pakṣīkṛtya tatra kiñciddharmāvacchinnatvaṃ<BR>
kāraṇatātvena hetunā sādhanīyam/<BR>
<BR>
<BR>
samavāyasambandhāvacchinnasaṃyoganiṣṭhakāryatānirūpitādātmyasambandhāvacchinnadravyaniṣṭhakāraṇatā<BR>
kiñciddharmāvacchinnā kāraṇatātvāt, yā yā kāraṇatā sā sā kāraṇatā<BR>
kiñciddharmāvacchinnā yathā ghaṭaniṣṭhakāryatānirūpitadaṇḍaniṣṭhakāraṇatā<BR>
daṇḍatvāvacchinnā tadvat ityanumānena dravyaniṣṭhoktakāraṇatāyāṃ<BR>
dravyatvarūpakiñciddharmāṃvacchinnatvasiddhau sidhyato dharmasya jātitve<BR>
lāghavamiti lāghavajñānasahakāreṇa dravyatvākhyajātisiddhiriti bhāvaḥ/<BR>
<BR>
<BR>
dravyasya guṇavattvaṃ<BR>
lakṣaṇāntaramuktaṃ mūle/ tatkathate bījamāha -<b>lakṣaṇalakṣyatāvacchedakayorabhe</b>da iti/ dravyasya dravyatvaṃ lakṣaṇamitmukte lakṣyaṃ dravyam<BR>
lakṣyatāvacchedakaṃ dravyatvam, lakṣaṇamapi dravyatvameveti<BR>
lakṣaṇalakṣyatāvacchedakayorabhedaḥ syāt/ nanvastu nāma tayorabhedaḥ,<BR>
tāvatā ko doṣa iti cet - śrūyatām/ lakṣaṇasya hi lakṣye<BR>
itarabhedānumitiḥ prayojanam/ lakṣaṇaṃ<BR>
lakṣyoddeśyaketarabhedavidheyakānumitijanakamiti yāvat/ yathā goḥ<BR>
sāsnāvattvaṃ lakṣaṇaṃ cet 'gauḥ svetarabhinnā, sāsnāvattvāt'<BR>
ityanumānena goḥ itarabhinnatvaṃ sidhyati/ tathā prakṛte 'pi<BR>
dravyasya yadi dravyatvaṃ lakṣaṇaṃ tadā 'dravyam itarabhinnam, dravyatvāt'<BR>
ityanumānaṃ prayoktavyam/ tatra 'dravyam itarabhinnam'<BR>
<BR>
<BR>
ityanumitiḥ/<BR>
tāṃ prati itarabhedavyāpyadravyatvavat dravyamiti parāmarśaṃḥ kāraṇam/<BR>
vyāptiśca hetuvyāpakasādhyasāmānādhikaraṇyarūpā/ tathā ca<BR>
dravyatvavyāpaketarabhedasamānādhikaraṇadravyatvavat dravyamiti<BR>
parāmarśasya ākāraḥ sampannaḥ/ tatra dravyatve<BR>
itarabhedasāmānādhikaraṇye bhāsamāne tulyavittivedyatayā<BR>
itarabhede dravyatvasāmānādhikaraṇyamapi bhāsate/ tulyavittivedyatā<BR>
nāma ekajñānaviṣayatvam/ anumittau ca pakṣavṛttitvātmakaṃ<BR>
pakṣatāvacchedakasāmānādhikaraṇyaṃ sādhye bhāsate/ evaṃ ca<BR>
anumitiviṣayasya itarabhededravyavṛttitvasya parāmarśena<BR>
viṣayīkṛtatayā parāmarśasiddhasyaiva viṣayasya anumityā sādhanāt<BR>
siddhasādhanākhyo doṣaḥ prasajati/ anumiteḥ pūrvaṃ pakṣe<BR>
sādhyaniścayasattve siddhasādhanadoṣaḥ bhavati/ ato dravyasya yadi<BR>
dravyatvajātimattvaṃ lakṣaṇaṃ tadā siddhasādhanākhyadoṣaḥ prasajatīti<BR>
paryālocya lakṣaṇāntarānudhāvanaṃ kṛtamiti bhāvaḥ/<BR>
<BR>
<BR>
sāmānyadharmajñānaṃ<BR>
vinā viśeṣadharmavijñāsāyā anudayāt vibhāgakaraṇamanucitamiti<BR>
śaṅkāparihārāyā mūle dravyasāmānyalakṣaṇamuktamityāha -<b>evañce</b>ti/<b>nyūnate</b>ti/ lakṣaṇākathanarūpā nyūnatetyarthaḥ/<BR>
<BR>
<BR>
<b>dīpikā</b><BR>
<BR>
<BR>
<b>avyāptyādilakṣaṇam/</b><BR>
<BR>
<BR>
1lakṣaṇasya trīṇi<BR>
dūṣaṇāni/ lakṣyaikadeśāvṛttitvamavyāptiḥ/ yathā goḥ kapilatvam/<BR>
alakṣye lakṣaṇasya vartanamativyāptiḥ/ yathā goḥ śṛṅgitvam/<BR>
lakṣyamātrāvṛttitvamasambhavaḥ/ yathā gorekaśaphavattvam/<BR>
<BR>
<BR>
<b>prakāśikā</b><BR>
<BR>
<BR>
dūṣaṇatrayarahitadharmasyaiva lakṣaṇatvasya vakṣyamāṇatayā tajjñānaṃ<BR>
viśeṣaṇībhūtadūṣaṇatrayarahitatvajñānaṃ vinā na sambhavati/<BR>
dūṣaṇatrayarahitatvajñānaṃ tu viśiṣya dūṣaṇatrayajñānādhīnam/<BR>
abhāvabuddhiṃ prati pratiyogitāvacchedakaviśiṣṭapratiyogijñānasya<BR>
tantratvādityāśayena dūṣaṇatrayaṃ darśayati -<b>lakṣyaikadeśāvṛttitvam</b>iti/ lakṣaṇatāvacchedakatvābhimatasambandhena<BR>
kiñcillakṣyāvṛttitvamityarthaḥ/<b>lakṣyamātre</b>ti/ mātrapadaṃ<BR>
kṛtsnārthakaṃ<BR>
sambandhaviśeṣāvacchinnalakṣyavṛttitvasāmānyābhāvasphorakam/<b>ekaśaphavattvam</b>iti/ na cātra<BR>
alakṣyavṛttitvarūpātivyāpterapi sattvāt saṅkara iti vācyam/<BR>
duṣṭasaṅkare 'pi doṣāsaṅkara iti nyāyāt/<BR>
<BR>
<BR>
<b>bālapriyā</b><BR>
<BR>
<BR>
dravyasāmānyalakṣaṇamiti<b>dīpikā</b>granthaśravaṇānantaraṃ lakṣaṇaśabdārthaḥ kaḥ? kiṃ nāma lakṣaṇasya lakṣaṇam<BR>
iti śiṣyasya jijñāsā jāyate/ tacchāntaye lakṣaṇasya lakṣaṇaṃ vaktavyam/<BR>
tataḥ prāk avyāptyādīnāṃ lakṣaṇakathanamasaṅgatamityata āha -<b>dūṣaṇatraye</b>tyādinā/ dūṣaṇatrayarahitadharmatvaṃ lakṣaṇasya lakṣaṇam/<BR>
dūṣaṇatrayarahitatvaṃ ca dūṣaṇatrayābhāvavattvam/ tathā ca<BR>
dūṣaṇatrayābhāvaviśiṣṭadharmatvaṃ lakṣaṇalakṣaṇamiti paryavasitam/ tatra<BR>
viśiṣṭabuddhau viśeṣaṇajñānasya kāraṇatvāt<BR>
dūṣaṇatrayābhāvarūpaviśeṣaṇajñānaṃ kāraṇam/ tādṛśaviśeṣaṇajñānaṃ ca<BR>
dūṣaṇatrayajñānaṃ vinā na sambhavati, abhāvabuddhau pratiyogijñānasya<BR>
kāraṇatvāt/ ataḥ dūṣaṇatrayaṃ<BR>
<BR>
<BR>
-----------------------------------------<BR>
<BR>
<BR>
1. lakṣaṇasya trīṇi<BR>
dūṣaṇānīti nṛsiṃhaprakāśikānumataḥ pāṭhaḥ/<BR>
<BR>
<BR>
-----------------------------------------<BR>
<BR>
<BR>
lakṣaṇato darśaṃnīyam<BR>
ityāśayena<b>dīpikāyāṃ</b>avyāptyādidūṣaṇatrayasya lakṣaṇamuktamiti<BR>
bhāvaḥ/<BR>
<BR>
<BR>
<b>viśiṣya dūṣaṇatrayajñānādhīnam</b>iti/ atrāyamāśayaḥ - dūṣaṇatrayarahitatvaṃ<BR>
nāma na dūṣaṇatrayatvāvacchinnapratiyogitākābhāvaḥ/ tathā sati<BR>
avyāptyādyekatamadūṣaṇavati kapilatvādidharme ekasattve 'pi trayaṃ<BR>
nāstīti nyāyena dūṣaṇatrayābhāvasattvena tadvataḥ kapilatvādeḥ dharmasya<BR>
lakṣaṇatvāpatteḥ/ kiṃ tu avyāptyativyāptyasambhavarūpadūṣaṇāni<BR>
avyāptitvādinā viśiṣyopādāya tadavacchinnapratiyogitākābhāvatrayaṃ<BR>
dūṣaṇatrayarahitatvamiti vaktavyam/ tathā ca<BR>
avyāptitvāvacchinnapratiyogitākābhāva -<BR>
ativyāptitvāvacchinnapratiyogitākābhāva -<BR>
asambhavatvāvacchinnapratiyogitākābhāva - etattrayaviśiṣṭo dharmo<BR>
<BR>
<BR>
lakṣaṇamiti phalitam/<BR>
tatra abhāvabuddhau pratiyogitāvacchedakaviśiṣṭapratiyogijñānasya<BR>
kāraṇatvāt avyāptitvādiviśiṣṭāvyāptyādijñānaṃ kāraṇamiti<BR>
tādṛśajñānotpādanāya ādau avyāptyādīnāṃ svarūpamāha<b>dīpikāyām</b>iti/<BR>
<BR>
<BR>
<b>lakṣyaikadeśāvṛttitvamavyāptir</b>iti/ kiñcillakṣyanirūpitādheyatvābhāvaḥ<BR>
lakṣyatāvacchedakādhikaraṇakiñcinnirūpitavṛttitvābhāvaḥ<BR>
avyāptisvarūpamityarthaḥ/ goḥ kapilatvaṃ lakṣaṇam ityukte lakṣyā<BR>
<BR>
<BR>
gauḥ lakṣyatāvacchedakaṃ<BR>
gotvam, tadadhikaraṇaṃ śvetagauḥ tannirūpitavṛttitvābhāvaḥ<BR>
kapilatve 'stīti avyāpte dharme lakṣaṇasamanvayaḥ/ nanu gotvādhikaraṇe<BR>
śvetagavi kapilatvasya kālikasambandhena vartamānatayā<BR>
lakṣyatāvacchedakādhikaraṇanirūpitavṛttitvābhāvo nāstīti avyāptadharme<BR>
avyāptalakṣaṇāsambhava ityāśaṅkyāha -<b>lakṣaṇatāvacchedakatvābhimatasambandhene</b>ti/ vṛttitvānvayi avacchinnatvaṃ<BR>
tṛtīyārthaḥ/ tathā ca lakṣyatāvacchedakādhikaraṇanirūpita<BR>
1lakṣaṇatāvacchedakasambanghāvacchinnavṛttitvābhāvaḥ avyāptasya lakṣaṇam,<BR>
avyāpteḥ svarūpam/ kapilatvaṃ kapilagavi samavāyena astīti<BR>
samavāyasambandhaḥ lakṣaṇatāvacchedakasambandhaḥ/<BR>
<BR>
<BR>
-----------------------------------------<BR>
<BR>
<BR>
1. lakṣaṇaṃ yena<BR>
sambandhena lakṣye vartate sa sambandhaḥ lakṣaṇatāvacchedakasambandhaḥ/<BR>
<BR>
<BR>
-----------------------------------------<BR>
<BR>
<BR>
gotvādhikaraṇaśvetagonirūpitakālikasambandhāvacchinnavṛttitvasya<BR>
kapilatve sattve 'pi tannirūpitasamavāyasambandhāvacchinnavṛttitvābhāvāt<BR>
kapilatve lakṣaṇasamanvayaḥ/ lakṣyatāvacchedakādhikaraṇatvaṃ ca<BR>
lakṣyatāvacchedakaniṣṭhādheyatānirūpitādhiṅkaraṇatvam, tatrādheyatāyāṃ<BR>
1lakṣyatāvacchedakatāvacchedakasambandhāvacchinnatvaṃ niveśanīyam/ anyathā<BR>
sallakṣaṇe sāsnāvattvādau kālikasambandhena<BR>
lakṣyatāvacchedakagotvādhikaraṇaṃ yat mahiṣādi tadvṛttitvābhāvasattvena<BR>
avyāptalakṣaṇasyātivyāpteḥ/ evaṃ lakṣyatāvacchedakasamānādhikaraṇatve<BR>
satītyapi avyāptalakṣaṇe viśeṣaṇaṃ deyam/ anyathā asambhavagraste<BR>
ekaśaphavattvādau avyāptalakṣaṇasyātivyāpteḥ/,<BR>
gotvādhikaraṇanirūpitavṛttitvābhāvasya tatrāpi sattvāt/ tasmin<BR>
viśeṣaṇe datte tu ekaśaphavattvādau nātivyāptiḥ, tasya<BR>
gotvādhikaraṇavṛttitvābhāvāt/<BR>
<BR>
<BR>
lakṣyatāvacchedakasamānādhikaraṇatvaṃ ca<BR>
lakṣyatāvacchedakaniṣṭhādheyatānirūpitādhikaraṇatāvannirūpitavṛttitvam/<BR>
tatra lakṣyatāvacchedakaniṣṭhādheyatāyāṃ<BR>
lakṣyatāvacchedakatāvacchedakasambandhāvacchinnatvaṃ niveśanīyam/ anyathā<BR>
lakṣyatāvacchedakasya gotvasya kālikasambandhena adhikaraṇe aśve<BR>
ekaśaphavattvasya sattvena asambhavagrastadharme avyāptalakṣaṇasyātivyāpteḥ/<BR>
tanniveśe tu tādṛśasamavāyasambandhena gotvādhikaraṇarṃ gaureva,<BR>
tannirūpitavṛttitvaṃ ekaśaphavattve nāstīti nātivyāptiriti/ evaṃ<BR>
vṛttitve lakṣaṇatāvacchedakasambandhāvacchinnatvaṃ niveśanīyam/ anyathā<BR>
ekaśaphavattvasya kālikasambandhena govṛttitayā pūrvoktadoṣāpatteḥ/ evaṃ<BR>
ca<BR>
lakṣyatāvacchedakatāvacchedakasambanghāvacchinnalakṣyatāvacchedakaniṣṭhādheyatānirūpitādhikaraṇatāvannirūpitalakṣaṇatāvacche-<BR>
<BR>
<BR>
<BR>
dakasambandhāvacchinnavṛttitve sati<BR>
lakṣyatāvacchedakatāvacchedakasambandhāvacchinnalakṣyatāvacchedakaniṣṭhādheyatānirūpitā-<BR>
<BR>
<BR>
<BR>
dhikaraṇatāvanniyapitalakṣaṇatāvacchedakasambandhāvacchinnavṛttitvābhāvaḥ<BR>
avyāptasya lakṣaṇamiti phalitam/ adhikaṃ<BR>
<BR>
<BR>
<b>paṭṭābhirāmaṭippaṇyā</b>dau draṣṭavyam/<BR>
<BR>
<BR>
-----------------------------------------<BR>
<BR>
<BR>
1.<BR>
lakṣyatāvacchedakadharmaḥ yena sambandhena lakṣye vartate sa sambandhaḥ<BR>
lakṣyatāvacchedakatāvacchedakasambandhaḥ/<BR>
<BR>
<BR>
-----------------------------------------<BR>
<BR>
<BR>
<b>dīpikāyām - alakṣye lakṣaṇasya<BR>
vartanamativyāptir</b>iti/<BR>
alakṣyamityasya lakṣyaniṣṭhapratiyogitākabhedavadityarthaḥ/ saptamyāḥ<BR>
nirūpitatatvamarthaḥ/ tasya vartanaśabdārthe ādheyatve 'nvayaḥ/<BR>
lakṣyaniṣṭhapratiyogitākabhedavannirūpitavṛttitvamativyāptirityuktaṃ<BR>
bhavatiṃ/ yathā goḥ śṛṅgitvaṃ lakṣaṇamuktaṃ cet idaṃ<BR>
lakṣaṇamativyāptiduṣṭaṃ bhavati, lakṣyā gauḥ<BR>
tanniṣṭhapratiyogitānirūpakabhedavati mahiṣādau śṛṅgitvasya<BR>
vartanāt/ atra lakṣyaniṣṭhapratiyogitāyāṃ lakṣyatāvacchedakāvacchinnatvaṃ<BR>
niveśanīyam/ anyathā goniṣṭhapratiyogitākabheda ityanena<BR>
śvetagobhedasyāpi grahītuṃ śakyatayā tadvati kapilagavi kapilatvasya<BR>
vartamānatayā avyāptadharme ativyāptalakṣaṇasyātivyāpteḥ/ tanniveśe tu<BR>
lakṣyā gauḥ, lakṣyatāvacchedakaṃ gotvaṃ,<BR>
tadavacchinnagoniṣṭhapratiyogitākabhedaḥ 'gaurna' iti pratītisiddhaḥ<BR>
gosāmānyabhedaḥ tadvān kapilagaurna bhavati, kiṃ tu mahiṣādikameva<BR>
tadvṛttitvaṃ kapilatve nāstīti nātivyāptiḥ/<BR>
<BR>
<BR>
evaṃ vṛttitāyāṃ<BR>
lakṣṇatāvacchedakasambandhāvacchinnatvaṃ niveśanīyam/ anyathā gobhinne<BR>
mahiṣādāvapi kālikasambandhena kapilatvasya vartamānatayā<BR>
pūrvoktadoṣāpatteḥ/ tanniveśe tu lakṣaṇaṃ yena sambandhena lakṣye<BR>
vartate se eva sambandhaḥ lakṣaṇatāvacchedakasambandha iti prakṛte<BR>
samavāyasyaiva tādṛśatayā<BR>
mahiśādinirūpitasamavāyasambandhāvacchinnavṛttitvasya<BR>
kapilatve 'bhāvāt na tatrātivyāptiḥ/ evamapi asambhavagraste<BR>
ekaśaphavattvādau lakṣyagobhinnāśvavṛttitvasattvāt<BR>
ativyāptalakṣṇasyātivyāptiriti tadvāraṇāya<BR>
lakṣyatāvacchedakasamānādhikaraṇatve satīti viśeṣaṇamatrāpi deyam/<BR>
ekaśaphavattvasya lakṣyatāvacchedakagotvādhikaraṇavṛttitvābhāvānna doṣaḥ/<BR>
tathā ca<BR>
lakṣyatāvacchedakatāvacchedakasambandhāvacchinnalakṣyatāvacchedakasambandhāvacchinnalakṣyatāvacchedakaniṣṭhādheyatānirūpitā-<BR>
dhikaraṇatāvannirūpitalakṣaṇatāvacchedakasambandhāvacchinnavṛttitve sati<BR>
lakṣyatāvacchedakāvacchinnalakṣyaniṣṭhapratiyogitānirūpakabhedavannirūpitalakṣaṇatāvacchedakasambandhāvacchinnavṛttitvam<BR>
ativyāptasya<BR>
<BR>
<BR>
lakṣaṇamiti phalitam/<BR>
<BR>
<BR>
<b>lakṣyamātrāvṛttitvamasambhava</b>iti/ sarvatra lakṣye avartanamasambhavaḥ/<BR>
kvacillakṣye avartanamavyāptadharme 'pyastīti sarvatretyuktam/ goḥ<BR>
ekaśaphavattvam lakṣaṇamuktaṃ cet tatsarvāsu govyaktiṣu nāstīti<BR>
asambhavadoṣadūṣitaṃ bhavati/<BR>
lakṣyanirūpitavṛttitvatvāvacchinnapratiyogitākābhāvo 'tra vivakṣitaḥ, na<BR>
tu lakṣyavṛttitvapratiyogiko 'bhāvaḥ/ kapilatvādyavyāpyadharme 'pi<BR>
yatkiñcillakṣyaśvetagovṛttitvābhāvasya lakṣyavṛttitvapratiyogikasya<BR>
sattvenātivyāptyāpatteḥ/ tadvivakṣaṇe tu govṛttitvaṃ nāstīti<BR>
pratītisiddhasya govṛttitvasāmānyābhāvasyaiva<BR>
lakṣyanirūpitavṛttitvatvāvacchinnapratiyogitākatayā tasya kapilatve<BR>
kapilagovṛttau virahāt nātivyāptiriti sūcanāya kṛtsnārthakaṃ<BR>
mātrapadam/ evaṃ lakṣyanirūpitavṛttitve<BR>
lakṣṇatāvacchedakasambanghāvacchinnatvamapi niveśanīyam/ anyathā<BR>
ekaśaphavattvāderapi kālikasambandhena govṛttitvena<BR>
tadvṛttitvābhāvavirahāt asambhavalakṣaṇe asambhavadoṣaḥ syāditi/ tathā<BR>
ca<BR>
lakṣyanirūpitalakṣṇatāvacchedakasambandhāvacchinnavṛttitvatvāvacchinnapratiyogitākābhāvaḥ<BR>
asambhava iti phalitam/ sarvamidamabhisandhāyāha<b>prakāśikāyām mātrapadaṃ<BR>
kṛtsnārthakam</b>iti/<b>sambandhaviśeṣa</b>ti/ lakṣaṇatāvacchedakasambandhetyarthaḥ/<b>lakṣyavṛttitvasāmānyābhāve</b>ti/<BR>
lakṣyavṛttitvatvāvacchinnapratiyogitākābhāvetyarthaḥ/<BR>
<BR>
<BR>
nanu asambhavagraste<BR>
ekaśaphavattve alakṣyāśvṛttitvasattvena ativyāptyākhyadoṣasyāpi sattvāt<BR>
ekatra anekadoṣasāṅkaryaṃ prasajatīti śaṅkate -<b>na cātretyādi</b>nā/ śaṅkeyaṃ<BR>
yathāśrutātivyāptilakṣaṇābhiprāyeṇa/<BR>
lakṣyatāvacchedakasamānādhikaraṇatve satīti viśeṣaṇaviśiṣṭasya<BR>
pūrvoktapariṣkṛtātivyāptisvarūpasya ekaśaphavattve virahāt/<BR>
doṣabhedāt/ duṣṭasyāpi bhedena bhavitavyamiti śaṅkiturbhāvaḥ/<BR>
samādhatte -<b>duṣṭasaṅkare 'pī</b><BR>
ti/ duṣṭasyaikatve 'pi doṣasya ekatvaṃ<BR>
netyarthaḥ/ ekasmin anekadoṣāṇāṃ samāveśasambhavena doṣabhedāt<BR>
<BR>
tadāśrayaduṣṭabhedāpattirneti samādhāturāśayaḥ/<BR>
'upadheyasaṅkare 'pyupādherasaṅkaraḥ' iti<BR>
maṇikāravacanasyāpyayamevārthaḥ/<BR>
<BR>
<BR>
<b>dīpikā</b><BR>
<BR>
<BR>
<b>lakṣaṇalakṣaṇavicāraḥ</b><BR>
<BR>
<BR>
etaddūṣaṇatrayarahitadharmo lakṣaṇam/ yathā goḥ sāsnādimattvam/<BR>
sa evāsādhāraṇadharma ityucyate/<BR>
lakṣyatāvacchedakasamaniyatatvamasādhāraṇatvam/ vyāvartakasyaiva lakṣaṇatve<BR>
vyāvṛttāvabhidheyatvādau cātivyāptiḥ ataḥ tadvāraṇāya tadbhinnatvaṃ<BR>
dharmaviśeṣaṇaṃ deyam/ vyavahārasyāpi lakṣaṇaprayojanatve tu tat na<BR>
deyam/ vyāvṛtterapi vyavahārasādhanatvāt/<BR>
<BR>
<BR>
<b>prakāśikā</b><BR>
<BR>
<BR>
<b>etaddūṣaṇatrayarahita</b>iti/ uktadūṣaṇābhāvatrayaviśiṣṭa<BR>
ityarthaḥ/ nanvasādhāraṇadharmo lakṣaṇamiti hi siddhāntaḥ/ tasmāt<BR>
kāraṇāt kathaṃ dūṣaṇatrayarahito dharmo lakṣaṇamityata āha -<b>sa eve</b>ti/<b>ityucyata</b>iti/ abhiyuktairiti śeṣaḥ/ nanu<BR>
sādhāraṇyasya lakṣyālakṣyavṛttitvarūpatayā<BR>
tadabhāvarūpāsādhāraṇyasyāvyāptyādidoṣagrastadharme 'pi sattvāt kathaṃ<BR>
doṣatrayarahita evāsādhāraṇadharma ityāśaṅkāṃ parijihīrṣuḥ<BR>
asādhāraṇatvamanyādṛśaṃ nirvakti -<b>lakṣyatāvacchedakasamaniyatatvam</b>iti/ lakṣyatāvacchedakavyāpakatve sati<BR>
lakṣyatāvacchedakavyāpyatvamityarthaḥ/ avyāptyasambhavagrastayorvāraṇāya<BR>
satyantam/ ativyāptasya vāraṇāya viśeṣyam/ dharmapadaṃ<BR>
lakṣaṇatāghaṭakasambandhena vyāpakatvāditātparyagrāhakamiti bhāvaḥ/<BR>
<BR>
<BR>
atredaṃ bodhyam -<BR>
etaddoṣā asādhāraṇatvasya vighaṭakāḥ/ ativyāptau<BR>
vyāpyatvasyetarayośca vyāpakatvasya bhaṅgāt/ eteṣāṃ dūṣakatābījaṃ<BR>
lakṣaṇena lakṣaṇena itarabhedasādhane 'tivyāptau vyabhicāraḥ,<BR>
itarayośca bhāgāsiddhisvarūpāsiddhī iti/ nanu<BR>
lakṣyatāvacchedakasamaniyatatvasya lakṣaṇalakṣaṇatve lakṣaṇasya vyāvṛttireva<BR>
prayojanamiti mate vyāvartakasyaiva lakṣaṇalakṣaṇalakṣyatayā<BR>
vyāvṛttyādāvativyaptirityāśaṅkāṃ tanmatānusāreṇa nirākaroti -<BR>
<b>vyāvartakasyaive</b>ti/ itarabhedānumitijanakasyaivetyarthaṃḥ/<BR>
itarabhedavidheyakānumitijanaka<BR>
tāvacchedakaviṣayatāviśeṣāśrayasyaivetiyāvat/ etena<BR>
vyāvahārikavyavacchedaḥ/<b>lakṣaṇatve</b>gavādilakṣaṇatve uktalakṣaṇalakṣaṇalakṣyatva iti yāvat/<b>lakṣyatva</b>iti pāṭhe 'pyayamevārtho bodhyaḥ/<b>vyāvṛttāv</b>iti/<BR>
gavādītarabhede gotvādirūpalakṣyatāvacchedakasamaniyatatvasya<BR>
abhidheyatvaprameyatvādau padārthatvasamaniyatatvasya ca<BR>
sattvenātivyāptivāraṇāya vyāvṛttibhinnatvamabhidheyatvādibhinnatvaṃ ca<BR>
lakṣaṇalakṣaṇe niveśanīyamityarthaḥ/ yadyapi vyāvṛtterapi<BR>
vyāvahārikatvasya vakṣyamāṇatayā tenaiva rūpeṇa vyāvahārikatvena<BR>
sarveṣāṃ saṅgrahasambhavāt pṛthagabhidhānamanucitam, tathāpi<BR>
hetusādhyayoraikye hetumattāniścayakāle sādhyasaṃśayarūpapakṣatāyā<BR>
asattvena<BR>
<BR>
<BR>
tānumitiriti<BR>
prācīnamate itarabhedasya vyāvartakatvābhāvena tatrātivyāptiḥ/<BR>
siṣādhayiṣāvirahaviśiṣṭasiddhyabhāvaḥ pakṣatā iti siddhāntimate<BR>
tu vyāvṛtterapi vyāvartakatvena lakṣyatayā tatra<BR>
lakṣaṇasaṅgamanasyeṣṭatvena nātivyāptirityāvedayituṃ<BR>
pṛthakkathanamiti dhyeyam/<BR>
<BR>
<BR>
nanu kimidaṃ nāma<BR>
lakṣaṇalakṣaṇalakṣyatāvacchedakaṃ vyāvartakatvam/ na tāvat sāmānyato<BR>
bhedānumāpakatvam/ vyāvṛttyabhidheyatvāderapi<BR>
yatkiñcidubhayatvāvacchinnapratiyogitākabhedānumāpakatayā<BR>
tatrātivyāptikathanāsaṅgateḥ/ sarveṣāmapi vyatirekadharmāṇāṃ<BR>
yatkiñcidvyāvartakatayā<BR>
asādhāraṇyādighaṭakavyāpakatvādivairthyāpātācca/ nāpi viśiṣya<BR>
tattaddharmāvacchinnetarabhedānumāpakatvam/ tathā sati<BR>
gotvāvacchinnetarabhedānumāpakasya sāsnādimattvasya<BR>
gotvasamaniyatatvaṃ lakṣaṇam ityevaṃ rītyā viśiṣya tattallakṣaṇasya<BR>
vaktavyatayā gotvādirūpalakṣyatāvacchedakatattaddharmasamanaiyatyasya<BR>
gotvāvacchinnetarabhedādirūpavyāvṛttau sattvenātivyāpteḥ<BR>
sambhave 'pyabhidhayatvādāvativyāptyalagnakatāpatteḥ duvaritvāt<BR>
gotvādisamanaiyatyasya tatrāsattvāditi cet -<BR>
<BR>
<BR>
maivam - yataḥ<BR>
sāsnādimattvaṃ pakṣīkṛtya gotvāvacchinnetarabhedānumāpakatve sādhye<BR>
viśeṣavyāptau anvayadṛṣṭāntālābhena yadyaddharmasamaniyataṃ<BR>
tattandavacchinnavyāvartakamiti rītyā sāmānyamukhena<BR>
vyāpterabhyupagantavyatayā tatra<BR>
siddhasādhanāprasiddhibhyāmavyāvartaṅkayorvyāvṛttyabhidheyatvayoḥ<BR>
tattaddharmasamanaiyatyarūpaprakṛtahetostattulyasya vā hetoḥ sattvena<BR>
prakṛtasādhyasya tattulyasya vā sādhyasyāsattvena vyabhicāraḥ syāt/<BR>
atastaddoṣavāraṇāya<BR>
<BR>
<BR>
tattaddharmāvacchinnetarabhedarūpavyāvṛttibhinnatvamabhidheyatvādibhinnatvaṃ<BR>
ca tādṛśalakṣaṇe niveśanīyamityabhiprāyako 'yaṃ grantha iti na<BR>
pūrvoktadoṣāvasaraḥ/ adhikavicārastu anyatrānusandheyaḥ/<BR>
<BR>
<BR>
nanu lakṣaṇasya<BR>
vyavahāro 'pi prayojanam/ tena rūpeṇa vyavahartavyajñānaṃ vinā<BR>
tadrūpāvacchinnabodhakaśabdarūpavyavahārāsambhavāt/ evaṃ ca<BR>
vyāvahārikalakṣaṇasyāpi lakṣyatvāt tadbhinnatvaṃ viśeṣaṇaṃ na<BR>
deyamityāha - vyavahārasyāpīti/ nanu vyāvṛttāvativyāptivāraṇāya<BR>
tadbhinnatvamāvaśyakam/ vyāvṛttervyāvahārikatvābhāvāditi bhramaṃ<BR>
vārayati - vyāvṛtterapīti/ apinā abhidheyatvādiparigraho<BR>
dṛṣṭāntalābhāya/<BR>
<BR>
<BR>
<b>bālapriyā</b><BR>
<BR>
<BR>
nanvetaddūṣaṇatrayarahitadharmo lakṣaṇam ityasya<BR>
avyāptyativyāptyasambhavarūpadoṣatrayābhāvaviśiṣṭo dharmo<BR>
lakṣaṇamityarthaḥ/ tathā ca 1ekadoṣavatyapi kapilatvādau doṣatrayaṃ<BR>
nāstīti 2lakṣaṇatvāpattirityāśaṅkya vyācakṣṭe -<BR>
uktadūṣaṇābhāvatrayaviśiṣṭa iti/ pratiyogini tritvaṃ na vivakṣitam,<BR>
kiṃ tu abhāve iti bhāvaḥ/ ekadoṣavati<BR>
itaradoṣābhāvadvayasattve 'pi doṣābhāvatrayaṃ nāstīti na<BR>
3pūrvoktāpattiriti dhyeyam/<BR>
<BR>
<BR>
-----------------------------------------<BR>
<BR>
<BR>
1. ekadoṣavatyapīti/<BR>
avyāptirūpakaidoṣaviśiṣṭe 'pītyarthaḥ/<BR>
<BR>
<BR>
2. lakṣaṇatvāpattiriti/<BR>
golakṣaṇatvaprasaṅgaḥ ityarthaḥ/<BR>
<BR>
<BR>
3. pūrvoktāpattiriti/<BR>
kapiṃlatvādergolakṣaṇatvāpattirityarthaḥ/<BR>
<BR>
<BR>
-----------------------------------------<BR>
<BR>
<BR>
nanu na sādhāraṇaḥ<BR>
asādhāraṇa iti karmadhārayasamāsāt asādhāraṇa ityasya<BR>
sādhāraṇabhinna ityarthaḥ/ sādhāraṇa ityasya ca lakṣyavṛttitve sati<BR>
alakṣyavṛttirityarthaḥ/ lakṣyavṛttitvaviśiṣṭālakṣyavṛttitvavāniti<BR>
yāvat/ asādhāraṇa ityasya ca<BR>
lakṣyavṛttitvaviśiṣṭālakṣyavṛttitvābhāvavānityarthaḥ/ avyāptigraste<BR>
kapilatvādau alakṣyavṛttitvarūpaviśeṣyābhāvāt viśiṣṭābhāvo 'sti/<BR>
asambhavagrastaḥ ekaśaphavattvādiḥ lakṣyavṛttitvarūpaviśeṣaṇābhāvāt<BR>
viśiṣṭābhāvavān/ tatathā ca ubhayoḥ asādhāraṇatayā lakṣaṇatvāpattiḥ,<BR>
doṣavato 'pi asādhāraṇatayā doṣatrayarahita evāsādhāraṇa<BR>
ityasaṅgatiśca ityāśaṅkya asādhāraṇaśabdārthaḥ<BR>
prakārāntareṇocyate dīpikāyāmityāha - nanu sādhāraṇyasyeti/<BR>
anyādṛśamiti/ lakṣyavṛttitvaviśiṣṭālakṣyavṛttitvābhāvāt<BR>
anyavidhamityarthaḥ/ lakṣyatāvacchedakavyāpakatve satīti/ lakṣyatāvacchadakaṃ<BR>
yatra yatra vartate tatra sarvatra vartamānatvaṃ lakṣyatāvacchedakavyāpakatvam/<BR>
lakṣyatāvacchedakaṃ yatra nāsti tatrāvartamānatvaṃ<BR>
lakṣyatāvacchedakavyāpyatvam/ lakṣyā gauḥ, lakṣyatāvacchedakaṃ gotvam,<BR>
tatra yatra yatra govyaktau vartate tatra sarvatra sāsnādimattvamasti, gotvaṃ<BR>
yatra nāsti mahiṣādau tatra sāsnādimattvaṃ nāstīti<BR>
lakṣyatāvacchedakavyāpakatve sati<BR>
<BR>
<BR>
lakṣyatāvacchedakavyāpyatvāt sāsnādimattvaṃ asādhāraṇadharmoṃ<BR>
bhavati, atastat goḥ lakṣaṇamiti bhāvaḥ/ tathā ca<BR>
lakṣyatāvacchedakavyāpakatve sati lakṣyatāvacchedakavyāpyatvaṃ lakṣaṇasya<BR>
lakṣaṇamityuktaṃ bhavati/ satyantasya prayojanamāha -<BR>
avyāptyasambhavagrastayorvāraṇāyeti/ avyāptigraste kapilatve<BR>
lakṣaṇabhinne lakṣyatāvacchedakagotvaśūnyamahiṣādyavṛttitvarūpaṃ<BR>
lakṣyatāvacchedakavyāpyatvamastīti tatra lakṣaṇalakṣaṇasyātivyāptiḥ,<BR>
tadvāraṇāya lakṣyatāvacchedakavyāpakatve satītyuktam/ gotvavati<BR>
śvetagavikapilatvābhāvāt lakṣyatāvacchedakavyāpakatvaṃ tatra nāstīti<BR>
nātivyāptiḥ/ nanu uktarītyā<BR>
avyāptigraste 'tivyāptivāraṇarūpaprayojanasambhave 'pi asambhavagraste<BR>
tadvāraṇarūpaṃ prayojanaṃ na sambhavati/ asambhavagrastasya ekaśaphavattvādeḥ<BR>
lakṣyatāvacchedakagotvaśūnyāśvavṛttitayā<BR>
lakṣyatāvacchedakavyāpyatvasyābhāvāt ativyāptyaprasakteriti cet -<BR>
atrāhuḥ/ atrāsambhavagrastapadaṃ gaganarūpasyāsambhavagrastasya tātparyeṇa<BR>
bodhakam/ goḥ gaganaṃ lakṣaṇamuktaṃ cet tadasambhavi/ gaganasya<BR>
avṛttipadārthatayā kutrāpi gavi asattvāt/ tathā cāsambhavagraste gagane<BR>
avṛttipadārthatvādeva<BR>
lakṣyatāvacchedakagotvaśūnyamahiṣādyavṛttitvamapyastīti<BR>
lakṣyatāvacchedakavyāpyatvamātroktau tatrātivyāptiḥ syāditi<BR>
tadvāraṇāya lakṣyatāvacchedakavyāpakatve satītyuktamiti/ ativyāptasya<BR>
vāraṇāya viśeṣyamiti/ lakṣyatāvacchedakavyāpyatvarūpaviśeṣyadalābhāve<BR>
lakṣyatāvacchedakavyāpakatvaṃ lakṣaṇalakṣaṇaṃ syāt/ tathā sati<BR>
<BR>
<BR>
ativyāptiduṣṭasya<BR>
śṛṅgitvasya gotvavyāpakatvamastīti tatrātivyāptiḥ syāt/<BR>
tadvāraṇāya lakṣyatāvacchedakavyāpyatvopādānam/ śṛṅgitvasya<BR>
gotvaśūnyamahiṣādivrṛttitayā lakṣyatāvacchedakavyāpyatvaṃ nāstīti<BR>
nātivyāptiriti bhāvaḥ/<BR>
<BR>
<BR>
atredaṃ bodhyam --<BR>
lakṣyatāvacchedakavyāpakatvaṃ nāma<BR>
lakṣyatāvacchedakaniṣṭhādheyatānirūpitādhikaraṇatāvanniṣṭhātyantābhāvāprat iyogitvam/<BR>
tatrādheyatāyāṃ lakṣyatāvacchedakatāvacchedakasambandhāvacchinnatvaṃ<BR>
niveśyam/ anyathā gotvasya kālikasambandhena adhikaraṇe mahiṣādau<BR>
vartamānasya sāsnādimattvābhāvasya pratiyogyeva sāsnādimattvamiti<BR>
lakṣaṇe sāsnādimattvādau asambhavāpatteḥ/ evaṃ pratiyogitāyāṃ<BR>
lakṣaṇatāvacchedakasambandhāvacchinnatvaṃ niveśanīyam/ anyathā samavāyena<BR>
gotvavati gavi yaḥ saṃyogasambandhāvacchinnasāsnādimattvābhāvaḥ<BR>
tatpratiyogitvasyaiva sāsnādimattve sattvena asaṃbhavāpatteḥ/ evaṃ<BR>
lakṣyatāvacchedakavyāpyatvaṃ na lakṣyatāvacchedakābhāvavadavṛttitvam,<BR>
padārthasya abhidheyatvaṃ lakṣaṇamityādau<BR>
lakṣyatāvacchedakapadārthatvābhāvavato 'prasiddhyā abhidheyatvādirūpe<BR>
lakṣaṇe avyāptyāpatteḥ/ kiṃ tu svavyāpakatatkatvam/ svaṃ - lakṣaṇam,<BR>
tat - lakṣyatāvacchedakam/ lakṣyatāvacchedakasya padārthatvasya<BR>
lakṣaṇībhūtābhidheyatvavyāpakatvamastīti na pūrvoktadoṣaḥ/<BR>
anayorvyāpakatvavyāpyatvayordvidhā niveśe gauravāt sakṛnniveśya<BR>
svavyāpakalakṣyatāvacchedakavyāpakatvaṃ lakṣyatāvacchedakasamaniyatatvamiti<BR>
pariṣkāro yuktaḥ/ svavyāpakatvaṃ ca<BR>
svaniṣṭhādheyatānirūpitādhikaraṇatāvanniṣṭhātyantābhāvāpratiyogitvam/<BR>
tatrādheyatāyāṃ lakṣaṇatāvacchedakasambandhāvacchinnatvaṃ niveśanīyam/<BR>
anyathā sāsnādimattvasya kālikasambandhenādhikaraṇe mahiṣādau vartate<BR>
yo 'tyantābhāvaḥ gotvābhāvaḥ tatpratiyogitvasyaiva gotve sattvena<BR>
asambhavāpatteḥ/ evaṃ pratiyogitāyāṃ<BR>
lakṣyatāvacchedakatāvacchedakasambandhāvacchinnatvaṃ niveśanīyam/ anyathā<BR>
samavāyena sāsnādimati gavi yaḥ saṃyogasambandhāvacchinnagotvābhāvaḥ<BR>
tatpratiyogitvasyaiva gotve sattvena pūrvoktadoṣāpatteḥ/<BR>
<BR>
<BR>
1tathā ca<BR>
lakṣaṇatāvacchedakasambandhāvacchinnasva (lakṣaṇa)<BR>
niṣṭhādheyatānirūpitādhikaraṇatāvanniṣṭhātyantābhāvanirūpitalakṣyatāvacchedakatāvacchedakasambandhāvacchinnapratiyogitvā-<BR>
<BR>
<BR>
<BR>
bhāvavallakṣyatāvacchedakaniṣṭhalakṣyatāvacchedakatāvacchedakasambandhāvacchinnādheyatānirūpitādhikaraṇatāvanniṣṭhātyantā-<BR>
<BR>
<BR>
<BR>
bhāvanirūpitalakṣaṇatāvacchedakasambandhāvacchinnapratiyogitvābhāvaḥ<BR>
lakṣyatāvacchedakasamaniyatatvamiti phalati/ evaṃ ca<BR>
svavyāpakatatkatvarūpalakṣyatāvacchedakavyāpyatvaṃ<BR>
gaganarūpe 'saṃbhavagraste 'pi na bhavati gaganādhikaraṇasyaivāprasiddheḥ/ tathā<BR>
<BR>
<BR>
<BR>
ca<BR>
avyāptyāsambhavagrastayorvāraṇāyetyatra asambhavagrastapadaṃ<BR>
tacchūnyāvṛttitvarūpavyāpyatvaniveśamabhipretyetyavadheyam/<BR>
<BR>
-----------------------------------------<BR>
<BR>
1. tathā cetyādi/<BR>
golakṣaṇe sāsnādimattve evaṃ samanvayaḥ - lakṣaṇatāvacchedakasambandhaḥ<BR>
samavāyaḥ tadavacchinnā yā sāsnādimattvaniṣṭhādheyatā<BR>
tannirūpitādhikaraṇatāvatī gauḥ tanniṣṭho yo 'bhāvaḥ na samavāyena<BR>
gotvābhāvaḥ api tu samavāyena<BR>
<BR>
<BR>
ghaṭatvābhāvaḥ<BR>
tannirūpitasamavāyasambandhāvacchinnapratiyogitvaṃ ghaṭe,<BR>
tādṛśapratiyogitvābhāvavat gotvarūpaṃ lakṣyatāvacchedakaṃ tanniṣṭhā yā<BR>
samavāyasambandhāvacchinnā ādheyatā tinnarūpitādhikaraṇatāvatī gauḥ<BR>
tanniṣṭhātyantābhāvaḥ na samavāyena sāsnādyabhāvaḥ api tu ghaṭatvābhāvaḥ<BR>
tannirūpitasamavāyāvacchinnapratiyogitvaṃ ghaṭatve<BR>
tādṛśapratiyogitvābhāvaḥ sāsnādimatve 'stīti/<BR>
<BR>
<BR>
-----------------------------------------<BR>
<BR>
<BR>
adhikamanyato 'vaseyamiti/ sarvamidaṃ manasikṛtyaiva<BR>
prakāśikāyām 'dharmapadaṃ lakṣaṇatāghaṭakasambandhena<BR>
vyāpakatvāditātparyagrāhakam' ityuktam/<BR>
<BR>
<BR>
dūṣaṇatrayarahitadharma<BR>
evāsādhāraṇadharma ityucyata iti kathanāt anyatamadoṣavān dharmaḥ<BR>
asādhāraṇo na bhavatīti labhyate/ tena<BR>
ativyāptyādidoṣāṇāmasādhāraṇyābhāvaprayojakatvaṃ labhyate/<BR>
tadevopapādayati-atredaṃ bodhyamityādinā/<BR>
etaddoṣāḥ-avyāptyativyāptyasambhavāḥ/ asādhāraṇatvasya<BR>
vighaṭakāḥ-asādhāraṇatvābhāvaprayojakāḥ/ ativyāptau satyāmiti śeṣaḥ/<BR>
itarayośca satyoriti śeṣaḥ/ tathā ca ativyāptirūpadoṣe sati<BR>
lakṣyatāvacchedakavyāpyatvaṃ na bhavati, avyāptirūpadoṣe<BR>
asambhavarūpadoṣevāsati lakṣyatāvacchedakavyāpakatvaṃ na bhavati iti<BR>
<BR>
<BR>
rītyādoṣāṇāmasādhāraṇyavighaṭakatvamiti bhāvaḥ/<BR>
doṣāstāvat lakṣaṇaṃ dūṣayanti/ kathamiti cet - āha - eteṣāṃ<BR>
dūṣakatābījaṃ tviti/ ayamatrāśayaḥ lakṣaṇaṃ tāvat liṅgavidhayā lakṣye<BR>
itarabhedavidheyakānumitiṃ janayati/ yathā goḥ itarabhinnā<BR>
sāsnādimattvāditi/ liṅgasya vyāptiḥ pakṣadharmatā ceti<BR>
rūpadvayamapekṣitam/ kasmiṃścit lakṣaṇe ativyāptirūpo doṣo 'sti<BR>
cet tena lakṣaṇena itarabhedaḥ nānumātuṃ śakyatedva<BR>
vyabhicāradoṣeṇa vyāpterbhaṅgāt/ tathā hi - gauḥ itarabhinnaṃ<BR>
śṛṅgitvāt ityanumānaṃ prayoktavyam/ śṛṅgitvamativyāptaṃ<BR>
gobhinnavṛtti iti jñānadaśāyāṃ śṛṅgitvaṃ<BR>
1gavetarabhedarūpasādhyābhāvavadvṛtti iti vyabhicārajñānamāvaśyakamiti<BR>
tena gavetarabhedābhāvavadavṛtti śṛṅgitvaṃ iti vyāptijñānaṃ<BR>
pratibadhyate, tenānumitipratibandhaḥ tathā ca<BR>
2vyāptivirodhivyabhicārasampādakatayā ativyāptirlakṣaṇaṃ<BR>
<BR>
<BR>
-----------------------------------------<BR>
<BR>
<BR>
1. gavetaretyādi/<BR>
gavetarabhedarūpaṃ yat sādhyaṃ tadabhāvavadvṛttītyarthaḥ/<BR>
gavetarabhedābhāvaśca gavetaratvarūpaḥ/ tathā ca<BR>
gavetarabhedābhāvavavadvṛtti ityasya gavetaratvavadvṛtti<BR>
gobhinnavṛttītyevārthaḥ/ tathā cātivyāptatvajñānaṃ<BR>
vyabhicārajñānarūpamiti<BR>
<BR>
<BR>
bhāvaḥ/<BR>
<BR>
<BR>
2.<BR>
vyāptivirodhivyabhicāreti/ vyāptijñānapratibandhakajñānaviṣayo yo<BR>
vyābhicāraḥ tatprayojakatayetyarthaḥ<BR>
<BR>
<BR>
-----------------------------------------<BR>
<BR>
<BR>
dūṣayati/<BR>
vyabhicārākhyadoṣayuktaṃ karotīti yāvat/ evaṃ lakṣaṇe<BR>
kvacillakṣyāvṛttitvarūpāvyāptisattve gauḥ itarabhinnaṃ<BR>
kapilatvādityanumāne hetoḥ pakṣaikadeśāvṛttitvarūpabhāgāsiddhiḥ<BR>
doṣaḥ,<BR>
sarvalakṣyāvṛttitvarūpāsaṃbhavasattvekṛtsnapakṣāvṛttitvarūpasvarūpās iddhirdeṣaḥ/<BR>
tābhyāṃ ca hetoḥ pakṣadharmatā bhajyate/ tathā ca<BR>
<BR>
<BR>
pakṣadharmatājñānapratibandhakajñānaviṣayabhāgāsiddhisvarūpāsiddhisampādakatayā<BR>
avyāptyasambhavayorlakṣaṇūdaṣakatvamiti/<BR>
<BR>
<BR>
dīpikāyām<BR>
vyāvartakasyaiva lakṣaṇatve ityadi/ yat lakṣye<BR>
itarabhedamanumāpayati tat vyāvartakam, tadeva lakṣaṇamiti<BR>
kecit/ yat na vyāvartakam api tu śabdaprayogarūpavyavahārasya<BR>
nimittaṃ tadapi lakṣaṇamityante/ tatra vyāvartakameva lakṣaṇamiti mate<BR>
lakṣyatāvacchedakasamaniyatatvarūpasya pūrvoktasya lakṣaṇalakṣaṇasya<BR>
vyāvartakaṃ lakṣyaṃ bhavati/ vyāvartakabhinnā vyāvṛttiḥ abhidheyatvādikaṃ<BR>
cālakṣyaṃ bhavati/ tatrāpi lakṣyatāvacchedakasamaniyatatvasattvāt<BR>
lakṣaṇalakṣaṇasyātivyāptirdeṣaḥ/ tadvāraṇāya lakṣaṇalakṣaṇe<BR>
vyāvṛttibhinnatvaṃ abhidheyatvādibhinnatvaṃ ca viśeṣaṇaṃ deyam/ kathaṃ<BR>
vyāvṛttau abhidheyatvādau ca lakṣyatāvacchedakasamaniyatatvamastīti<BR>
cet - śrū yatām - vyāvṛttirnāma itarabhedaḥ, prakṛte<BR>
gavetarabhedaḥ/ saḥ lakṣyatāvacchedakagotvavyāpakaḥ gotvavatīṣu<BR>
sarvāsu goṣu gavetarāpekṣayā bhedasya sattvāt/ evaṃ<BR>
lakṣyatāvacchedakavyāpyaśca; gotvaśūnyeṣu mahiṣādiṣu gavetareṣu<BR>
gavetarabhedasyāvṛtteḥ/ evaṃ abhidheyatvādikaṃ<BR>
lakṣyatāvacchedakapadārthatvavyāpakam, padārthatvavatsu sarveṣu padārtheṣu<BR>
abhidheyatvādeḥ sattvāt/ evaṃ padārthatvavyāpyaṃ ca/ yadyapi<BR>
tacchūnyāvṛttitvarūpaṃ padārthatvavyāpyatvaṃ na sambhavati,<BR>
padārthatvaśūnyasyāprasiddheḥ/ tathāpi svavyāpakatatkatvarūpaṃ vyāpyatvaṃ<BR>
sambhavati/ svam - abhidheyatvam, tadvyāpakaṃ - padārthatvaṃ<BR>
tatkatvasyābhidheyatve sadbhāvāt/ evaṃ ca yadi vyāvartakameva<BR>
lakṣaṇalakṣaṇalakṣyaṃ syāt tadā alakṣyeṣu vyāvṛttāvabhidheyatvādiṣu<BR>
<BR>
<BR>
ca<BR>
lakṣyatāvacchedakasamaniyatatvasattvādativyāptiriti tadvāraṇāya<BR>
tattadbhinnatvaṃ lakṣaṇe niveśanīyamiti dīpikāgranthasya bhāvaḥ/<BR>
vyāvartakasyetyasya sāmānyataḥ itarabhedajñānajanakasyetyartho yadi<BR>
syāt tadā jñānapadena pratyakṣasya vā śābdabodhasya vā vivakṣāyāṃ<BR>
tajjanakatvaṃ viṣayādividhayā vyāvṛtterapyastīti tasyāḥ alakṣyatvaṃ na<BR>
syāditi paryālocya prakāśikāyām<BR>
itarabhedānamitijanakasyetyartha uktaḥ/ siddhasādhanadoṣeṇa vyāvṛtteḥ<BR>
itarabhedānumitijanakatvaṃ nāstīti paścādupapādayiṣyati/<BR>
<BR>
<BR>
nanu<BR>
vyāvartakasyetyasya itarabhedānumitijanakasyetyartho na saṅcchete,<BR>
liṅgajñānamevānumitijanakam, na tu liṅgam iti mate<BR>
lakṣaṇarūpasya hetoḥ anamitijanakatvābhāvāt/ na ca vyāvartakasyetyasya<BR>
itarabhedavidheyakānumitijanakajñānaviṣayasyetyarthaḥ, tathā ca<BR>
noktadoṣa iti vācyam/ anumitijanake 1samūhālambanaparāmarśe<BR>
ghaṭādīnāmapi viṣayatayā teṣāmapi vyāvartaṅkatvāpatteḥ/ na<BR>
cetarabhedavidheyakānumitijanakatāvacchedakaviṣayatāśrayasyetyarthaḥ,<BR>
gavetarabhedavyāpyasāsnādimān ghaṭaśceti samūhālambanaparāmarśe<BR>
ghaṭādeḥ viṣayatve 'pi ghaṭādiniṣṭhaviṣayatāyā na<BR>
2janakatāvacchedakatvamiti vācyam/<BR>
<BR>
<BR>
itarabhedaniṣṭhaviṣayatānirūpitavyāptiniṣṭhaviṣayatānirūpitasāsnādihetun iṣṭhaviṣayatānirūpitagavādipakṣaniṣṭhaviṣaya-<BR>
<BR>
<BR>
<BR>
tāśālijñānatvena<BR>
parāmarśasya janakatayā itarabhedaniṣṭhaviṣayatāyā api<BR>
janakatāvacchedakatayā tadāśrayasyetarabhedasyāpi vyāvartakatvāpatteḥ/<BR>
evaṃ pakṣādīnāmapi vyāvartakatvāpatteśca/ ato niṣkṛṣya vyācaṣṭe -<BR>
itarabhedavidheyaketi/ viṣayatāviśeṣapadena hetuniṣṭhaviṣayataiva<BR>
gṛhyate, tadāśrayatvaṃ ca sādhyapakṣādernāstīti na teṣāṃ<BR>
vyāvartakatvāpattiriti hṛdayam/<BR>
itarabhedavidheyakānumitijanakatāvacchedikā<BR>
<BR>
<BR>
-----------------------------------------<BR>
<BR>
<BR>
1. gauḥ<BR>
gavetarabhedavyāpyavān ghaṭaścetyākārakaparāmarśe ityarthaḥ/<BR>
<BR>
<BR>
2. na<BR>
janakatāvacchedakatvamiti/ gauritarabhinnetyākārakāranumiti prati<BR>
gavetarabhedaniṣṭhaprakāratānirūpitavyāptiniṣṭha-<BR>
<BR>
<BR>
prakāratānirūpitasāsnādiniṣṭhaprakāratānirūpitagoniṣṭhaviśeṣyatāśālijñānatvenaiva<BR>
kāraṇatayā ghaṭaniṣṭhaviṣayatāyā kāraṇatāvacchedakāghaṭakatayā na<BR>
kāraṇatāvacchedakatvamiti bhāvaḥ/<BR>
<BR>
<BR>
-----------------------------------------<BR>
<BR>
<BR>
yā<BR>
parāmarśīyapakṣaniṣṭhaviṣayatānirūpitatvāvacchinnā<BR>
vyāptiniṣṭhaviṣayatānirūpitā viṣayatā tadāśrayaḥ vyāvartakapadena<BR>
<BR>
<BR>
vivakṣita iti tu<BR>
tattvam/ vyāvartakasyaiva gavādilakṣaṇatve 'pi prakṛtalakṣaṇalakṣaṇe<BR>
nānupapattirityato vyācaṣṭe - uktalakṣaṇalakṣaṇalakṣyatva iti/ uktaṃ yat<BR>
lakṣaṇasya lakṣaṇaṃ lakṣyatāvacchedakasamaniyatatvarūpaṃ tannirūpitalakṣyatvaṃ<BR>
ityarthaḥ/ atiyāptimupapādayati - gavādītarabheda iti/<BR>
<BR>
<BR>
nanu lakṣaṇaṃ hi<BR>
vyāvartakam vyāvahārikam ceti dvividham/ tatra vyāvartakalakṣaṇameva<BR>
lakṣyamiti pakṣe alakṣye vyāvahārike 'tivyāptiḥ, tadvāraṇāya<BR>
vyāvahārikabhinnatvaṃ niveśyamityevocyatām/ vyāvahārikapadenaiva<BR>
vyāvṛtterabhidheyatvādeśca saṅgrahāt tayoḥ pṛthak pṛthak<BR>
abhidhānasya vyarthatvāt ityāśaṅkate - yadyapīti/ vakṣyamāṇatayeti/<BR>
'vyāvṛtterapi vyavahārasādhanatayā' iti grantheneti śeṣaḥ/<BR>
saṃgrahasaṃbhavāditi/ ekaśabdabodhyatvasaṃbhavādityarthaḥ/ pṛthagabhidhānam<BR>
- bhinnabhinnaśabdairnirdeśaḥ/ samādhatte - tathāpīti/ ayamatrāśayaḥ -<BR>
lakṣyetarabhedarūpāyāḥ vyāvṛtteḥ<BR>
lakṣyoddeśyaketarabhedavidheyakānumitijanakatvaṃ sādhyasaṃśayaḥ pakṣatā<BR>
iti prācīnamate na saṃbhavati/ tathā hi - itarabhedaḥ<BR>
itarabhedānumitijanaka ityukte sādhyahetvoraikyaṃ bhavati, 'gauḥ<BR>
itarabhinnā itarabhedāt' ityevānumānasya prayoktavyatvāt/<BR>
tatra ca 'gauḥ itarabhinna' ityākārakānumitiṃ prati 'gauḥ<BR>
itarabhedavyāpyetarabhedavatī' ityākārakaparāmarśaḥ kāraṇam/ sa<BR>
ca parāmarśaḥ gavi itarabhedamavagāhamānaḥ<BR>
pakṣaviśeṣyakasādhyaniścayarūpo bhavati/ tatkāle ca gauḥ<BR>
itarabhedavatī vā na veti sādhyasaṃśayarūpāṃ pakṣatā na<BR>
bhavitumarhati, sādhyasaṃśayaṃ prati sādhyaniścayasya<BR>
<BR>
<BR>
pratibandhakatvāt/<BR>
pakṣatāyā abhāve cānumitirna bhavitumarhati/ itthaṃ ca<BR>
itarabhedarūpavyāvṛtteḥ<BR>
itarabhedavidheyakānumitijanakatvarūpavyāvartakatvābhāvāt<BR>
alakṣyatayā tatra pūrvoktarītyā lakṣyatāvacchedakasamaniyatatvarūpasya<BR>
lakṣaṇalakṣaṇasya sattvādativyāptiḥ iti/<BR>
siṣādhayiṣāvirahaviśiṣṭasiddhyabhāvaḥ pakṣatā iti navīnamate tu<BR>
sādhyaniścayarūpasiddhisattve 'pi 'pakṣe sādhyamanuminuyām'<BR>
ityākārakasiṣādhayiṣāsattve tadviraharūpaviśeṣaṇābhāvāt<BR>
viśiṣṭābhāvarūpapakṣatāsattvāt anumitirbhavatyeva/ itthaṃ ca 'gavi<BR>
itarabhedaṃ anuminuyām' itīcchābalāt 'gauḥ<BR>
<BR>
<BR>
itarabhedavyāpyetarabhedavatī' iti<BR>
parāmarśātmakasādhyaniścayasattve 'pi 'gauritarabhinna'<BR>
ityanumiterudayena itarabhedānumitijanakatvarūpavyāvartakatvaṃ<BR>
itarabhedarūpavyāvṛtterastīti tasyāḥ lakṣyatayā lakṣye<BR>
lakṣaṇasattvasyeṣṭatayā nātivyāptiḥ ityamuṃ<BR>
vyāvṛttāvābhidheyatvāpekṣayā vidyamānaṃ viśeṣaṃ sūcayituṃ<BR>
'vyāvahārike 'tivyāptiḥ' ityanuktvā vyāvṛttau abhidheyatvādau<BR>
cātivyāptiḥ' ityuktaṃ dīpikāyāmiti/<BR>
<BR>
<BR>
nanu kimidamityādi/<BR>
ayamatra praghaṭṭakārthaḥ - vyāvartaṅkasyaiva lakṣaṇasya<BR>
lakṣyatāvacchedakasamaniyatatvaṃ lakṣaṇamiti pūrvamuktatvāt<BR>
vyāvartakatvaṃ lakṣaṇalakṣaṇasya lakṣyatāvacchedakamiti labhyate/ tatra kiṃ<BR>
nāma vyāvartakatvam? na tāvat bhedatvena sāmānyarūpeṇa<BR>
bhedavidheyakānumitijanakatvam/ vyāvṛttyabhidheyatvāderapi<BR>
bhedātumitijanakatvena vyāvartakatvena lakṣyatvāpattyā<BR>
tatrātivyāptikathanāsaṅgateḥ/ gauḥ goghaṭobhayabhinnā<BR>
gavetarabhedāt, padārthaḥ ghaṭapaṭobhayabhinnaḥ abhidheyatvāt ityevaṃ<BR>
bhedatvākrāntayatkiñcidubhayabhedavidheyakānumitijanakatvasya<BR>
vyāvṛttyabhidheyatvādāvapi sattvāt/ kiṃ ca sarveṣāmapi 1vyatirekiṇāṃ<BR>
atyantābhāvapratiyogināṃ dharmāṇāṃ<BR>
<BR>
yatkicidbhedānumāpakatvāt avyāptigrastānāṃ<BR>
kapilatvādidharmāṇāmapi kapilagauḥ śvetagobhinnā kapilatvāt<BR>
ityeva bhedavidheyakānumitijanakatvena vyāvartakatayā lakṣyatvena<BR>
2tatrātivyāptyaprasaktyā tadvārakasya<BR>
<BR>
<BR>
-----------------------------------------<BR>
<BR>
<BR>
1. vyatirekiṇāmiti/<BR>
ayaṃ paṭabhinnaḥ ghaṭatvādityādirītyā ghaṭatvādīnāṃ<BR>
bhedānumāpakatvāt iti bhāvaḥ/ kevalānvayināṃ dharmāṇāṃ tu<BR>
yadapekṣayā bhedaḥ sādhayitumiṣyate tatrāpi sattvena bhedānumāpakatvaṃ<BR>
nāstīti vaktuṃ śakyetāpītyāśayena vyatirekiṇāmityuktam/ tathā ca<BR>
kapilatvādayo 'pi vyatirekiṇa iti bhedānumāpakāḥ<BR>
bhavitumarhantīti bhāvaḥ/<BR>
<BR>
<BR>
2.<BR>
ativyāptyaprasaktyeti/ alakṣye lakṣaṇasattvaṃ hyativyāptiḥ, na tu lakṣye<BR>
iti bhāvaḥ/<BR>
<BR>
<BR>
-----------------------------------------<BR>
<BR>
<BR>
samanaiyatyaghaṭakavyāpakatvaviśeṣaṇasya, ativyāptasya<BR>
śṛṅgitvādeḥ 'gauḥ ghaṭabhinnā śṛṅgitvāt' ityevaṃ<BR>
yatkiñcidbhedānumitijanakatvena lakṣyatayā tatrātivyāptyaprasaktyā<BR>
tadvārakasya vyāpyatvaviśeṣaṇasya ca vyarthatvaprasaṅgāt/<BR>
<BR>
<BR>
na ca<BR>
tattallakṣaṇalakṣyatāvacchedakā ye ye dharmāḥ<BR>
tattaddharmāvacchinnetarabhedatvena viśiṣya bhedānupādāya<BR>
tadvidheyakalakṣyoddeśyakānumitijanakatvameva vyāvartakatvamiha<BR>
vivakṣitam/ ubhayabhedasya gotvāvacchinnetarabhedatvābhāvena<BR>
tadvidheyakānumitijanakatvamādāya vyāvṛttyabhidheyatvādeḥ 1na<BR>
vyāvartakatvāpattiḥ/ kapilatvādeśca<BR>
gotvāvacchinnoddeśyakagotvāvacchinnetarabhedavidheyakānumitijanakatvaṃ<BR>
2na bhavati, 'gauḥ gavetarabhinnā kapilatvāt' ityanumāne<BR>
bhāgāsiddheḥ, 'gauḥ gavetarabhinnā śṛṅgitvāt' ityanumāne<BR>
vyabhicārācceti vāvyam/ tathā sati<BR>
gotvāvacchinnetarabhedānumitijanakasya sāsnādimattvasya<BR>
gotvasamaniyatatvaṃ lakṣaṇamiti viśiṣya tattallakṣaṇalakṣaṇasya vaktavyatayā<BR>
sāsnādimattvalakṣaṇasya gotvasamaniyatatvasya gavetarabhedarūpavyāvṛttau<BR>
sattvena tatrātivyāpteḥ sambhave 'pi<BR>
<BR>
<BR>
abhidheyatvādāvativyāpterasambhavāt/ abhidheyatve<BR>
gotvaśūnyamahiṣādivṛttitayā<BR>
gotvaśūnyāvṛttitvarūpagotvavyāpyatvābhāvena gotvasamaniyatatvasya<BR>
abhāvāt/ tathā cābhidheyatvādāvativyāptikathanamasaṅgatamiti<BR>
pūrvapakṣaḥ/<BR>
<BR>
<BR>
-----------------------------------------<BR>
<BR>
<BR>
1. na<BR>
vyāvartakatvāpattiriti/ viśiṣya niveśe 'gauḥ gavetarabhinnā<BR>
gavetarabhedāt'' 'padārthaḥ padārthetarabhinnaḥ abhidheyatvāt'<BR>
<BR>
<BR>
ityevānumānaprayogo vācyaḥ/ tatrādye sādhyahetvoraikyāt<BR>
tādṛśānumitirna bhavati/ dvitīye padārthetarasyāprasiddhyā<BR>
tādṛśānumitirna sambhavati/ ato vyāvṛttyabhidheyatvāderna<BR>
vyāvartakatvāpattiṃḥ/ tathā cālakṣyatayā tatrātivyāptikathanaṃ yujyata<BR>
iti viśiṣya bhedānumāpakatvaṃ vyāvartakatvamiti vakturāśayaḥ/<BR>
<BR>
<BR>
2. na bhavatīti/ tathā<BR>
cālakṣyatayā tatrātivyāptivāraṇāya<BR>
samanaiyatyaghaṭakavyāpakatvādidalasārthakyamiti bhāvaḥ/<BR>
<BR>
<BR>
-----------------------------------------<BR>
<BR>
<BR>
siddhāntastu---lakṣaṇena<BR>
lakṣye itarabhedaḥ yathā anumīyate 1tathā<BR>
lakṣyatāvacchedakamapyanumīyate/ yathā 'ghaṭaḥ pṛthivī gandhavattvāt'<BR>
iti ghaṭe gandhavattvena lakṣaṇena pṛthivītvarūpaṃ<BR>
lakṣyatāvacchedakamanumīyata iti/ prakṛte sāsnādimattvaṃ lakṣyam/<BR>
gotvasamaniyatatvaṃ lakṣaṇam, gotvāvacchinnetarabhedānumāpakatvarūpaṃ<BR>
vyāvartakatvaṃ lakṣyatāvacchedakam, tenaiva rūpeṇa sāsnādimattvasya<BR>
lakṣaṇalakṣaṇalakṣyatvāt/ evaṃ ca sāsnādimattvaṃ pakṣīkṛtya tatra<BR>
gotvasamaniyatatvena<BR>
<BR>
<BR>
gotvāvacchinnetarabhedānumāpakatvaṃ sādhanīyam<BR>
'sāsnādimattvaṃ gavetarabhedānumāpakaṃ, gotvasamaniyatatvāt' iti<BR>
tatra cānumāne 'yatra gotvasamaniyatatvaṃ tatra<BR>
gavetarabhedānumāpakatvam' iti viśiṣya vyāptirvaktuṃ na śakyate,<BR>
sādhyahetvoḥ pakṣamātravṛttitvena pakṣātiriktasya dṛṣṭāntasya<BR>
daurbhikṣyāt/ ataḥ yatra yaddharmasamaniyatatvaṃ yatra<BR>
taddharmāvacchinnetarabhedānumitijanakatvamiti sāmānyarūpeṇa<BR>
vyāptirvaktavyā/ pṛthivītvasamaniyataṃ<BR>
pṛthivītvāvacchinnetarabhedānumāpakaṃ gandhavattvaṃ dṛṣṭāntaḥ/<BR>
sāmānyamukhavyāptau ca prakṛtahetoḥ prakṛtahetutulyasya hetorvā<BR>
sattve prakṛtasādhyasya prakṛtasādhyatulyasya vā sādhsyāsattve vyabhicāro<BR>
doṣaḥ/ tathā ca gevatarabhedarūpavyāvṛttai<BR>
gavetarabhedānumitijanakatvaṃ nāsti, sādhyahetvoraikyena<BR>
pūrvoktarītyā siddhasādhanāt/ tathā ca<BR>
<BR>
<BR>
gotvāvacchinnetarabhedānumāpakatvarūpaṃ sādhyaṃ tatra nāsti/<BR>
gotvasamaniyatatvarūpaheturastīnti tatra vyabhicāraḥ syāt/<BR>
abhidheyatvādau prakṛtahetutulyaḥ padārthatvasamaniyatatvarūpo<BR>
heturasti, prakṛtasādhyatulyaṃ<BR>
<BR>
<BR>
-----------------------------------------<BR>
<BR>
<BR>
1. tathā<BR>
lakṣyatāvacchedakamapyanumīyata iti/ prakāśikāyāṃ sāsnādimattvaṃ<BR>
pakṣīkṛtya gotvāvacchinnetarabhedānumāpakatve sādhye iti kathaṃ<BR>
saṃgacchate? lakṣaṇena hītarabhedaḥ sādhyate na tvitarabhedānumāpakatvam<BR>
ityāśaṅkāṃ manasi nidhāyaivamuktam/ atha vā evaṃ tātparyaṃ<BR>
varṇanīyam lakṣaṇena lakṣye lakṣyatāvacchedakāvacchinnetarabhedaḥ kila<BR>
sādhanīyaḥ/ prakṛte gotvasamaniyatatvarūpasya lakṣaṇalakṣaṇasya<BR>
lakṣyatāvacchedakaṃ gotvāvacchinnaterabhedānumāpakatvam/<BR>
tadavacchinnetarabhedaḥ gotvasamaniyatatvena hetunā lakṣye<BR>
sāsnādimatve sādhanīyaḥ/ tadavacchinnetarabhedaśca<BR>
gavetarabhedānumāpakabhinnabhedaḥ gavetarabhedānumāpakatve<BR>
paryavasyanītyāśayena prakāśikāyāṃ<BR>
gotvāvacchinnetarabhedānumāpakatve sādhye ityuktagiti/<BR>
<BR>
<BR>
-----------------------------------------<BR>
<BR>
<BR>
padārthatvāvacchinnetarabhedānumāpakatvarūpaṃ sādhyaṃ nāsti<BR>
padārthetarasyāprasiddheriti vyabhicāraḥ syāt/ tadvāraṇāya<BR>
yaddharmasamaniyatatva rūpahetau vyāvṛttibhinnatve sati<BR>
abhidheyatvādibhinnatve sati iti viśeṣaṇaṃ dātavyam/ tena yatra<BR>
vyāvṛttibhinnatve sati abhidheyatvādibhinnatve sati yaddharmaṃsamaniyatatvaṃ<BR>
tatra taddharmāvacchinnetarabhedānumitijanakatvamiti sāmānyamukhī<BR>
vyāptiḥ paryavasyati tatra ca na ko 'pi doṣa ityabhiprāyo<BR>
dīpikāgranthasyeti/<BR>
<BR>
<BR>
atha kramaśaḥ<BR>
paṅktīnāmartha ucyate/ sāmānyato bhedānumāpakatvamiti/<BR>
pratiyogiviśeṣanirdeśamantarā bhedatvena bhedaṃ niveśya<BR>
kevalabhedavidheyakānumitijanakatvaṃ vyāvartakatvamiti vaktuṃ na<BR>
śakyata ityarthaḥ/ vyāvṛttyabhidheyatvāderapīti/ 'gauḥ<BR>
goghaṭobhayabhinna gavetarabhedāt', 'padārthaḥ ghaṭapaṭobhayabhinnaḥ<BR>
abhidheyatvāt' ityanumāne atra vivakṣite/<BR>
ativyāptikathanāsaṅgateriti/ lakṣye lakṣaṇasattvasyeṣṭatvāditi bhāvaḥ/<BR>
vyatirekidharmāṇāmiti/ kevalānvayidharmāṇāmabhidheyatvādīnāṃ<BR>
itarabhedānumāpakatvaṃ na sambhavati, abhidheyatvaśūnyasya<BR>
itarasyābhāvāt 'ghaṭaḥ itarabhinnaḥ abhidheyatvāt' ityapi<BR>
prayoktuṃ na śakyate, padārthetarasyaivāprasiddheriti bhāvaḥ/<BR>
asādhāraṇyaghaṭaketi/ lakṣyatāvacchedakasamaniyatatvarūpāsādhāraṇyaghaṭakaṃ<BR>
yat vyāpakatvaṃ vyāpyatvaṃ ca tayorvaiyarthyaprasaṅgāt ityarthaḥ/<BR>
nāpi viśiṣyeti/ viśiṣyetyasya bhede 'nvayaḥ/ atra<BR>
lakṣyatāvacchedakagotvādyavacchinne ityadhyāhṛtya<BR>
gotvādyavacchinnoddeśyakagotvādyavacchinnetarabhedavidheyakānumitijanakatvamiti<BR>
vyākhyātavyam/ anyathā 'kapilagauḥ gavetarabhinnā kapilatvāt'<BR>
ityanumānasambhavena pūrvoktadoṣasattvenāsya pakṣāntaratvānupapatteḥ/<BR>
tādṛśalakṣaṇe niveśanīyamiti/ tādṛśalakṣaṇarūpe hetau<BR>
niveśanīyamityarthaḥ/<BR>
<BR>
<BR>
nanu lakṣaṇasya<BR>
vyavahāro 'pītyādi/ yathā lakṣaṇasya itarabhedānumitiḥ prayojanaṃ<BR>
tathā śabdaprayogarūpo vyavahāro 'pi prayojanam/ kathamiti cet-<BR>
ittham/ purovarti govyaktau 'iyaṃ gauḥ'<BR>
ityākārakagotvāvacchinnāvacakaśabdaprayogaṃ prati 'iyaṃ gauḥ'<BR>
ityākārakaṃ gotvaprakārakaṃ goviśeṣyakaṃ jñānaṃ kāraṇam/<BR>
taddharmāvacchinnabodhakaśabdaprayogarūpavyavahāraṃ prati<BR>
taddharmaprakārakavyavahartavyaviśeṣyakajñānasya kāraṇatvāt/ 'iyaṃ gauḥ'<BR>
ityākārakaṃ jñānaṃ ca gotvaparicāyakalakṣaṇajñānaṃ vinā na<BR>
sambhavatīti lakṣaṇasya svaviṣayakajñānajanyavyavahartavyaviṣayakajñānadvārā<BR>
vyavahāraḥ prayojanam/ tathā ca lakṣaṇaṃ vyāvahārikamapi bhavatīti<BR>
vyāvahārikalakṣaṇasyāpi lakṣyatāvacchedakasamaniyatatvaṃ lakṣaṇamiti<BR>
vyāvahārikamapi lakṣyamiti vyāvṛttyabhidheyatvāderapi lakṣyatvāt tatra<BR>
lakṣaṇasattvasyeṣṭatayā ativyāptyabhāvāt tadbhinnatvarūpaṃ viśeṣaṇaṃ na<BR>
deyamiti bhāvaḥ/ tena rūpeṇa vyavahartavyajñānamiti/<BR>
taddharmaprakārakavyavahartavyaviśeṣyakajñānamityarthaḥ/<BR>
gotvādiprakārakagavādiviśeṣyakajñānamiti<BR>
<BR>
<BR>
yāvat/<BR>
vyāvahārikalakṣaṇasyāpi -<BR>
vyavahāraprayojanakavyāvṛttyabhidheyatvādirūpalakṣaṇasyāpi/ lakṣyatvāt<BR>
-- lakṣaṇalakṣaṇalakṣyatvāt/ tadbhinnatvam --<BR>
vyāvṛttyabhidheyatvādibhinnatvam/ dṛṣṭāntalābhāyeti/ yathā<BR>
abhidheyatvādikaṃ vyavahārajanakaṃ tathā vyāvṛttirapi vyavahārajanikā<BR>
iti jñāpanāya iti bhāvaḥ//<BR>
<BR>
<BR>
<BR>
<BR>
<b>dīpikā</b><BR>
<BR>
<BR>
<b>guṇavattvasya<BR>
dravyalakṣaṇatvasthāpanam</b><BR>
<BR>
<BR>
nanu guṇavattvaṃ na<BR>
dravyalakṣaṇam, ādyakṣaṇāvacchinnadravye utpannavinaṣṭadravye cāvyāpteriti<BR>
cet - na/ guṇasamānādhikaraṇasattābhinnajātimattvasya vivakṣitatvāt/<BR>
<BR>
<BR>
nanvevamapi 'ekaṃ rūpaṃ<BR>
rasāt pṛthak' iti vyavahārāt rūpādāvativyāptiriti cet -<BR>
na/ ekārthasamavāyādeva tādṛśavyavahāropapattau guṇe<BR>
guṇānaṅgīkārāt/<BR>
<BR>
<BR>
<b>prakāśikā</b><BR>
<BR>
<BR>
nanu<BR>
ādyakṣaṇāvacchinne dravye guṇavattvasyāsattve 'pi kālāntarāvacchinne tatra<BR>
tatsattvamakṣatam/ evaṃ ca guṇāśrayatvalakṣaṇaṃ sādhvityata āha -<BR>
utpannavinaṣṭeti/ yādṛśadravyārambhakasaṃyogajanakakriyotpatteḥ<BR>
tṛtīyakṣaṇe 'vayavāntare tādṛśasaṃyoganāśikā kriyā jātā tādṛśadravya<BR>
ityarthaḥ/ navīnāḥ punaḥ asamavāyikāraṇasya kāryasahabhāvena<BR>
kāraṇatāmavalambyotpannavinaṣṭaṃ nāṅgīkurvanti/<BR>
guṇādāvativyāptivāraṇāya guṇasamānādhikaraṇeti jātiviśeṣaṇam/<BR>
sattāmādāyātivyāptivāraṇāya sattābhinneti/<BR>
dravyaguṇānyataratvamādāyātivyāpitavāraṇāya jātīti/ samavāyena<BR>
tādṛśadharmavattvatātparyagrāhakam/ ataḥ kālikādisambandhena<BR>
tadvattvamādāya nātivyāptiriti bhāvaḥ/<BR>
<BR>
<BR>
evamapīti/ uktavivakṣayā<BR>
avyāptivāraṇe 'pi ekārthasamavāyādeveti/ ekasminnarthe samavāyena<BR>
sattvādevetyarthaḥ/ guṇānaṅgīkāraditi/ tathā ca kḷptena<BR>
samavāyaghaṭitasāmānādhirakaṇyenaiva guṇavattāvyavahāropapattau<BR>
tatrākḷptaguṇavattvakalpanaṃ na sambhavati gauravāditi bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
dravyatvajātimattvaṃ<BR>
guṇavattvaṃ vā dravyalakṣaṇamiti pūrvamuktam/ tatra guṇavattvaṃ lakṣaṇam na<BR>
bhavitumarhati, utpattikṣaṇāvacchinne ghaṭe 'utpannaṃ dravyaṃ kṣaṇamaguṇaṃ<BR>
akriyaṃ ca tiṣṭhati' iti nyāyena guṇavattvābhāvena avyāptidoṣāt/<BR>
evaṃ yaḥ ghaṭaḥ prathamakṣaṇe utpannaḥ dvitīyakṣaṇe ca vinaṣṭaḥ, tatra prathamakṣaṇe<BR>
'utpannaṃ dravyaṃ kṣaṇamaguṇam' iti nyāyena guṇo nāsti, dvitīyakṣaṇe<BR>
ca guṇinaḥ ghaṭasyavināśāt na guṇaḥ iti<BR>
utpannavinaṣṭaghaṭe 'vyāpteśca ityāśaṅkitaṃ dīpikāyām - nanu<BR>
guṇavattvaṃ na dravyalakṣaṇamityādinā/ tatra dvitīyasthalānudhāvane<BR>
bījamāha - nanvādyakṣaṇāvacchinne dravya iti/ kālāntarāvacchinna iti/<BR>
dvitīyādikṣaṇavacchinna ityarthaḥ/ tatra tatsattvam - dravyaguṇasattvam/<BR>
guṇaśrayatvamiti/ guṇādhāratvamityarthaḥ/ samavāyena guṇaḥ<BR>
lakṣaṇamityukte yadyapyavyāptirasti, tathāpi guṇāśrayatvamityukte<BR>
nāvyāptiriti bhāvaḥ/ yādṛśadravyārambhaketyādi/ kriyā, kriyāto<BR>
vibhāgaḥ, vibhāgāt pūrvadeśasaṃyoganāśaḥ, tataḥ uttradeśasaṃyogaḥ,<BR>
tataḥ dravyotpattiriti kramaḥ/ atra vibhāgaḥ saṃyogaśca avayavānāṃ<BR>
pūrvottaradeśānāṃ ca/ ghaṭotpādakaḥ yaḥ caturthakṣaṇotpannaḥ<BR>
uttaradeśasaṃyogaḥ tajjanikā kriyā prathamakṣaṇotpanna tasyāḥ tṛtīyakṣaṇaḥ<BR>
pūrvadeśasaṃyoganāśakṣaṇaḥ tadānīṃ ārambhakasaṃyoganāśajanakakriyā<BR>
jāyate cet utpattyanantarakṣaṇe dravyasya nāśo bhavati/ tathā cāyaṃ kramaḥ<BR>
- prathamakṣaṇe ghaṭotpādakakriyā, dvitīyakṣaṇe vibhāgaḥ, tṛtīyakṣaṇe<BR>
pūrvadeśāsaṃyoganāśaḥ uttaradeśasaṃyoganāśakakriyā ca, caturthakṣaṇe<BR>
uttaradeśasaṃyogaḥ vibhāgaśca, pañcamakṣaṇe ghaṭotpattiḥ<BR>
pūrvadeśaseyāṅganāśca, ṣaṣṭhakṣaṇe ghaṭanāśaḥ uttaradeśasaṃyogaśceti<BR>
bhāvaḥ/<BR>
<BR>
<BR>
navīnāḥ punariti/<BR>
tathā ca etanmate caturthakṣaṇe eva ghaṭo 'pi uttaradeśasaṃyogātmakena<BR>
asamavāyikāraṇena saha utpadyate/ ghaṭanāśaśca tattṛtīyakṣaṇa eveti<BR>
ghaṭotpattidvitīyakṣaṇe ghaṭanāśābhāvāt utpannavinaṣṭaghaṭo 'prāmāṇika<BR>
iti bhāvaḥ/<BR>
<BR>
<BR>
dīpikāyām -<BR>
guṇasamānādhikaraṇeti/ guṇasamānādhikaraṇā guṇādhikaraṇavṛttiḥ yā<BR>
sattānyā jātiḥ tadvattvaṃ dravyasya lakṣaṇam/ bhavati hi dravyatvarūpā jātiḥ<BR>
guṇādhikaraṇapṛthivyādivṛttiḥ sattāto 'nyā ceti tadvattvamādāya dravye<BR>
<BR>
<BR>
<BR>
lakṣaṇasamanvayaḥ/<BR>
ādyakṣaṇāvacchinnaghaṭe utpannavinaṣṭaghaṭe ca guṇābhāve 'pi<BR>
tatsamānādhikaraṇadravyatvajātisattvāt nāvyāptiḥ/ jātau<BR>
guṇasamānādhikaraṇeti viśeṣaṇānupādāne<BR>
sattābhinnaguṇatvajātimattvasya guṇe sattvāt tatrātivyāptiḥ/<BR>
<BR>
<BR>
guṇasamānādhikaraṇeti<BR>
viśeṣaṇe upātte tu guṇe guṇānaṅgīkārāt guṇādhikaraṇaṃ na<BR>
guṇaḥ, kiṃ tu dravyameva tadvṛttitvaṃ guṇatve nāstīti jātipadena<BR>
guṇatvagrahaṇāsambhavāt nātivyāptiḥ/ guṇādhikaraṇadravyavṛttiḥ yā<BR>
sattājātiḥ tadvattvasya guṇe 'pi sattvādativyāptiḥ/ tadvāraṇāya jātau<BR>
sattābhinneti viśeṣaṇam/ jātipadasthāne dharmapadaṃ<BR>
<BR>
<BR>
nikṣipya<BR>
guṇasamānādhikaraṇasattābhinnadharmavattvaṃ dravyalakṣaṇamityukte<BR>
dravyaguṇānyataratvarūpo dharmo 'pi guṇādhikaraṇadravyavṛttiḥ<BR>
sattābhinnaśceti tadvattvasya guṇe 'pi sattvādativyāptiḥ/ tadvāraṇāya<BR>
jātītyuktam/ anyataratvaṃ tu na jātiḥ/ nanu jātipade upātte 'pi<BR>
kālikasambandhena tādṛśadravyatvarūpajātimattvasya guṇe 'pi<BR>
sattvādativyāptiḥ/ samavāyasambandhena tādṛśajātimattvavivakṣāyāṃ tu<BR>
jātipadaṃ vyartham/ samavāyasambandhena<BR>
guṇasamānādhikaraṇasattābhinnadharmavattvaṃ lakṣaṇamityuktyaiva<BR>
sāmañjasyāt/ dravyaguṇānyataratvarūpadharmasya svarūpameva sambandha iti<BR>
samavāyena tadvattvasya guṇe virahāditi cet - na/ samavāyasambandhena<BR>
tādṛśadharmavattvamatravivakṣitamiti dyotanāyaiva jātipadopādānāditi/<BR>
tadāha prakāśikāyām - guṇādāvativyāptivāraṇāyetyādinā/<BR>
<BR>
<BR>
dīpikāyām -<BR>
nanvevamapīti/"ekaṃ rūpam' iti vyavahārāt rūpe<BR>
ekatvasaṅkhyārūpo guṇo 'stītyavagamyate; 'rūpaṃ rasāt pṛthaka'<BR>
iti vyavahārāt rūpe pṛthaktvaguṇo 'stītyavagamyate/ tathā ca<BR>
guṇādhikaraṇaṃ rūpaṃ tadvṛttiryā sattābhinnā jātiḥ guṇatvaṃ tadvattvasya<BR>
guṇe sattvāt tatra dravyalakṣaṇasyātivyāptiriti śaṅkiturāśayaḥ/<BR>
samādhatte - ekārthasamavāyāditi/ ekasminnarthe samavāyādityarthaḥ/<BR>
ekatvarūpayoḥ pṛthaktvarūpayośca ekasminnarthe ghaṭādau samavāyāt 'ekaṃ<BR>
rūpam', 'rūpaṃ rasāt pṛthak' iti vyavahāra upapadyate/ 'ekaṃ rūpam'<BR>
ityasya svāśrayasamavāyasambandhena rūpam ekatvavat ityarthaḥ, na tu<BR>
samavāyasambandhena ekatvavat iti/ evaṃ ca uktaparamparāsambandhena rūpe<BR>
ekatvapṛthaktvaviṣayakatayaiva tādṛśavyavahārasyopapatteḥ guṇe<BR>
samavāyasambandhena guṇo nāṅgīkriyate/<BR>
guṇasamānādhikaraṇetyādilakṣaṇe ca guṇādhikaraṇatvaṃ<BR>
samavāyasambandhena vivakṣitam/ ato rūpādaiṃ nātivyāptiriti bhāvaḥ/<BR>
<BR>
<BR>
<BR>
prakāśikāyām -<BR>
samavāyaghaṭitasāmānādhikaraṇyeneti/ svāśrayasamavāyeneti yāvat/<BR>
svaniṣṭhasamavāyasambandhāvacchinnādheyatānirūpitādhikaraṇatānirūpitasamavāyasambandhāvacchinnādheyatvaṃ<BR>
samavāyasambandhaghaṭitasāmānādhikaraṇyam/ tasya śodhane<BR>
svāśrayasamavāya ityeva paryavasyati/ akḷptaguṇavattvakalpanamiti/<BR>
akḷptasya samavāyasambandhena guṇavattvasya kalpanamityarthaḥ/<BR>
<BR>
<BR>
<BR>
___________________________________________________________________________<BR>
<BR>
<BR>
<b>tarkasaṃṅgrahaḥ</b><BR>
<BR>
<BR>
<b>guṇavibhāgaḥ</b><BR>
<BR>
<BR>
<b>AnTs_4      rūparasagandhasparśasaṃkhyāparimāṇapṛthaktvasaṃyogavibhāgaparatvāparatvagurutvadravatvasnehaśabdabuddhisukhaduḥkhecchādveṣaprayatnadharmādharmasaṃskārāś caturviṃśati guṇāḥ //</b><BR>
<BR>
<BR>
<BR>
rūpa-rasa-gandha-sparśa-saṅkhyā-parimāṇa-pṛthaktva-saṃyoga-vibhāga-paratva-aparatva-gurutva-dravatva-sneha-śabda-buddhi<BR>
-sukha - duḥkha - icchā-dveṣa - prayatna-dharma-adharma-saṃskārāḥ<BR>
caturviṃśatirguṇāḥ/<BR>
<BR>
<BR>
<b>dīpikā</b><BR>
<BR>
<BR>
guṇān vibhajate -<BR>
rūpeti/ dravyakarmabhinnatve sati sāmānyavān guṇaḥ/<BR>
guṇatvajātimānvā/<BR>
<BR>
<BR>
nanu<BR>
laghutva-kaṭhinatva-mṛdutvādīnāṃ vidyamānatvāt kathaṃ<BR>
catuviṃśatirguṃṇāḥ iti cet - na/ ladhutvasya gurutvābhāvarūpatvāt<BR>
mṛdutvakaṭhinatvayoḥ avayavasaṃyogaviśeṣarūpatvāt/<BR>
<BR>
<BR>
<b>prakāśikā</b><BR>
<BR>
<BR>
sāmānyavāniti/<BR>
samavāyena sāmānyavattvaṃ bodhyam/ tena kālikādisambandhena tadvati<BR>
dhvaṃse nātivyāptiḥ/ guṇa iti lakṣyanirdeśaḥ/ lāghavādāha -<BR>
guṇatvajātimānveti/ yadyapi lakṣaṇalakṣyatāvacchedakayorabhedaḥ tathāpi<BR>
lakṣaṇenetarabhede sādhye hetau sādhyasāmānādhikaraṇyaniśce 'pi<BR>
hetudharmitāvacchedakakasādhyaniścayasya aniyatatvābhiprayeṇedaṃ<BR>
lakṣaṇamiti saṅkṣepaḥ/ ekamagre 'pi bodhyam/ guṇatvajātisiddhistu<BR>
guṇapadaśakyatāvacchedakatayeti guṇadīdhitau bhaṭṭācāryāḥ/ na caivaṃ<BR>
vibhupadaśakyatāvacchedakatayā vibhutvajātiḥ<BR>
<BR>
<BR>
sidhyediti vācyam/<BR>
bhūtatvasaṅkarasya bādhakasya sattvena tasya jātitvāsambhavāt<BR>
jātitvābhimatasaṅkarasyaiva jātitvabādhakatvāt/ tathā coktam<BR>
dravyakiraṇāvalyām udayanācāryaiḥ-<BR>
<BR>
<BR>
"vyakterabhedastulyatvaṃ<BR>
saṅkāro 'thānavasthitiḥ/<BR>
<BR>
<BR>
rūpahānirasambandho<BR>
jātibādhakasaṅgrahaḥ//"<BR>
<BR>
<BR>
iti/ vyakterabhedaḥ<BR>
svāśrayavyakteraikyaṃ ākāśatvāderjātitve bādhakam/ vyaktestulyatvaṃ<BR>
anyūnānatiriktavyaktikatvaṃ<BR>
<BR>
<BR>
ghaṭatvakalaśatvādyorbhinnajātitve/ saṅkaraḥ<BR>
parasparātyantābhāvasamānādhikaraṇayordharmayorekatra samāveśaḥ<BR>
bhūtatvamūrtatvāderjātitve/ anavasthitiḥ- anāvasthā jāteḥ<BR>
jātimattve/ rūpahāniḥ svatāvyāvartakatvātmakarūpahāni viśeṣasya<BR>
jātimattve/ asambandha asamavetatvam abhāvāderjātimattve iti<BR>
saṃkṣepaḥ/<BR>
<BR>
<BR>
laghutvādīnāṃ<BR>
prāmāṇikatve 'pi kḷpteṣvantarbhāvo nyāyya iti<BR>
samādhatte---laghutvasyeti/<BR>
<BR>
<BR>
<b>bālapriyā</b><BR>
<BR>
<BR>
tadvati dhvaṃsa<BR>
iti/ sāmānyaviśeṣasamavāyānāṃ<BR>
prāgabhāvānyonyābhāvātyantābhāvānāṃ cājanyatvāt janyamātrasyaiva<BR>
<BR>
<BR>
kālopādhitayā teṣu<BR>
kālikasambandhena sāmānyavattvāsambhavāt ativyāptirna śakyate<BR>
vaktumityālocya dhvaṃse 'tivyāptiruktā/ yadyapi<BR>
lakṣaṇalakṣyatāvacchedakayorabheda iti/ guṇasya guṇatvajātimattvaṃ yadi<BR>
lakṣaṇaṃ tadā guṇatvaṃ lakṣaṇam, lakṣyatāvacchedakamapi tadeveti<BR>
lakṣaṇalakṣyatāvacchadakayorabhadaḥ syāt/ astu ko doṣa iti cet -<BR>
ucyate/ lakṣaṇaṃ hi vyāvartakam/<BR>
lakṣyaviśeṣyakalakṣyetarabhedavidheyakānumitijanakam/ tathā ca<BR>
guṇatvasya guṇalakṣaṇatve 'guṇaḥ itarabhinnaḥ guṇatvāt'<BR>
ityanumānaprayogaḥ kartavyaḥ/ tatra<BR>
guṇatvavyāpaketarabhedasamānādhikaraṇaguṇatvavān guṇa iti<BR>
parāmarśo vācyaḥ/ tatra guṇatve itarabhedasāmānādhikaraṇye<BR>
bhāsamāne 1tulyavittivedyatayā kadācit itarabhede<BR>
guṇatvasāmānādhikaraṇyamati bhāsitumarhati/ tathā ca<BR>
guṇatvarūpapakṣatāvacchedakasāmānādhikaraṇyasya itarabhedarūpasādhye<BR>
bhānāt anumitiviṣayasya sādhye pakṣatāvacchedakasāmānādhikaraṇyasya<BR>
parāmarśenaiva viṣayīkṛtatayā siddhasādhanaṃ doṣaḥ prasajatīti<BR>
śaṅkiturāśayaḥ/ samādhatte - tathāpīti/ hetau<BR>
sādhyasāmānādhikaraṇye bhāsamāne niyamena sādhye<BR>
hetusāmānādhikaraṇyabhānaṃ na sambhavati/ ato na siddhasādhnaprasaktiriti<BR>
guṇatvajātimattvaṃ guṇalakṣaṇaṃ bhavitumarhatīti bhāvaḥ/<BR>
<BR>
<BR>
guṇapadaśakyatāvacchedakatayeti/ 'guṇaniṣṭhā guṇapadaśakyatā<BR>
kiñciddharmāvacchinnā śakyatātvāt ghaṭaniṣṭhaghaṭapadaśakyatāvat'<BR>
ityanumānena guṇatvajātiḥ sidhyatīti bhāvaḥ/<BR>
bhūtatvasaṅkarasyeti/ bhūtatvena sākamekatra samāveśasyetyarthaḥ/ nanu<BR>
bhūtatvasyāpi jātitvābhāvāt katha tatsaṅkaraḥ vibhutvasya jātitve<BR>
bādhaka ityāśaṅkya na jātisaṅkaraḥjātitvabādhakaḥ, kiṃ tu<BR>
jātitvābhimatadharmasaṅkara eva tathā/ bhūtatvasya jātitvābhāve 'pi<BR>
jātitvābhimānaviṣayatvamastīti tatsaṅkaro jātitvabādhaka iti<BR>
samādhatte - jātitvābhimatasaṅkarasyaiveti/ vyakterabhedatulyatvaṃ<BR>
saṅkaraśca jātimattve bādhakāni/ anavasthā rūpahāniḥ asambandhaśca<BR>
jātitve bādhakāḥ/ jātibādhakasaṅgraha ityasya<BR>
jātitvajātimattvānyataraviṣayakajñānapratibandhakajñānaviṣayaviṣayakasaṅkṣiptaśabdaḥ<BR>
ityarthaḥ/<BR>
<BR>
<BR>
vyakterabhedaḥ ityasya<BR>
svāśrayaikavyaktikatvamityarthaḥ/<BR>
svapratiyogivṛttitvasvānuyogivṛttitvobhayasambandhena<BR>
bhedaviśiṣṭānyatvamiti yāvat/ yasyāśrayabhūtā vyaktayaḥ anekāḥ sa<BR>
uktobhayasambandhena bhedaviśiṣṭo bhavati yathā ghaṭatnavaṃ<BR>
nīlaghaṭabhedaviśiṣṭam/ svaṃ nīlaghaṭabhedaḥ, svapratiyogī nīlaghaṭaḥ,<BR>
tadvṛttitvaṃ ghaṭatve, eva svaṃ nīlaghaṭabhedaḥ,<BR>
<BR>
<BR>
-----------------------------------------<BR>
<BR>
<BR>
1.<BR>
tulyavittivedyatayeti/ ekajñānaviṣayatayetyarthaḥ/<BR>
<BR>
<BR>
-----------------------------------------<BR>
<BR>
<BR>
tadanuyogī raktaghaṭaḥ<BR>
tadvṛttitvaṃ ca ghaṭatve iti ghaṭatvam uktobhayasambandhena<BR>
nīlaghaṭabhedaviśiṣṭam/ ākāśatvaṃ tu na tathā/ bhedapadena<BR>
ākāśabhedopādāne svapratiyogī ākāśaḥ, tadvṛttitvaṃ<BR>
yadyapyākāśe 'sti, tathāti ākāśabhedānuyogighaṭādivṛttitvaṃ nāsti/<BR>
ghaṭabhedopādāne svānuyogyākāśavṛttitvaṃ yadyapyakāśatve 'sti,<BR>
tathāpi spapratiyogighaṭavṛttitvaṃ nāstīti/ tathā ca<BR>
ākāśatvamuktobhayasambandhena bhedaviśiṣṭānyaditi tat<BR>
svāśrayaikavyaktikam, atastat na jātiḥ/ jātitvaṃ hi nityatve<BR>
satyanekasamavetatvam/ anekasamavetatvaṃ ca uktobhayasambandhena<BR>
bhedaviśiṣṭatvam/ atra ca ākāśatvaṃ jātiḥ (uktobhayasambandhena<BR>
bhedaviśiṣṭam) iti buddhiṃ prati ākāśatvaṃ svāśrayaikavyaktikam<BR>
(uktobhayasambandhena bhedaviśiṣṭānyat) iti jñānasya tadvattābuddhiṃ<BR>
prati tadabhāvavattājñānaṃ pratibandhakamiti rītyā pratibandhakatvāt<BR>
jātitvaviṣayakajñānapratibandhakajñānaviṣayatbasya vyakterabhede sattvāt<BR>
jātibādhakatvamityavadheyam/<BR>
<BR>
<BR>
vyaktestulyatvam<BR>
anyūnānatiriktavyaktikatvamiti/ anyūnānatiriktāśrayakatvamityarthaḥ/<BR>
ghaṭatvakalaśatvayorīdṛśatulyatvasattvāt tayorna bhinnajātitvam/<BR>
vastutastu<BR>
svabhinnajātyāśrayavyaktiniṣṭhasaṅkhyānyūnānatiriktasaṅkhyākavyaktikatvaṃ<BR>
svasamānādhikaraṇānyonyābhāvapratiyogitānavacchekadakasvabhinnajātisamānādhikaraṇanyonyābhāvapratiyogitānavaccheda-<BR>
<BR>
<BR>
<BR>
katvarūpam<BR>
tulyatvamityarthaḥ/ idaṃ kambugrīvādimattvasya jātitve bādhakam/<BR>
svam - kambugrīvādimattvaṃ,<BR>
tatsamānādhikaraṇānyonyābhāvapratiyogitāvacchedikā svabhinnajātiḥ<BR>
ghaṭatvajātiḥ<BR>
tatsamānādhikaraṇānyonyābhāvapratiyogitānavacchedakatvaṃ<BR>
kambugrīvādimattve asti/ yatraitādṛśaṃ tulyatvamasti 1tatra jātitvaṃ<BR>
nāsti/ evaṃ caitādṛśatulyatvajñānasya<BR>
jātitvābhāvavyāpyavattājñānavidhayā jātitvajñānapratibandhakatvam/<BR>
<BR>
<BR>
-----------------------------------------<BR>
<BR>
<BR>
1. tatra jātitva<BR>
nāstīti/ yathā pṛthivyādimano 'ntānyatamatve/ svaṃ<BR>
pṛthivyādimanontānyatamatvaṃ, tadbhinnā jātiḥ dravyatvaṃ<BR>
tatsamaniyatatvaṃ pṛthivyādimanontānyatamatve 'stīti tanna jātiḥ/<BR>
tathā ca svabhinnajātisamaniyatatvaṃ tulyatvam/<BR>
svabhinnajātisamavaniyatatvaṃ ca<BR>
svasamānādhikaraṇānyonyābhāvapratiyogitānavacchedakasvabhinnajātisamānā-<BR>
<BR>
<BR>
<BR>
dhikaraṇānyonyābhāvapratiyogitānavacchedakatvamiti bhāvaḥ/<BR>
<BR>
<BR>
-----------------------------------------<BR>
<BR>
<BR>
saṅkaro nāma<BR>
parasparaṃ vihāya vartamānayordharmayorekatra vṛttiḥ/<BR>
parasparātyantābhāvasamānādhikaraṇayordharmayorekatra<BR>
<BR>
<BR>
vṛttiriti yāvat ayaṃ<BR>
bhūtatvamūrtatvayorjātitve bādhakaḥ, bhūtatvaṃ vihāya mūrtatvaṃ<BR>
manasi, mūrtatvaṃ vihāya bhūtatvaṃ ākāśe, ubhayoḥ<BR>
pṛthivyādicatuṣṭaye samāveśa iti dvayoḥ saṅkarāt na<BR>
jātitvam/ 1svādhikaraṇavṛttitva-svābhāvavadvṛttitva -<BR>
svādhikaraṇavṛttyatyantābhāvapratiyogitva-etattritayasambandhena<BR>
kiñciddharmaviśiṣṭatvaṃ saṅkara iti phalitam/ etādṛśasāṅkaryasya<BR>
kathaṃ jātitvabādhakatvamiti cet - ucyate/ liṅgavidhayaiva tasya<BR>
jātitvabādhakatvam/ tathā hi - bhūtatvaṃ na jātiḥ uktatritayasambandhena<BR>
mūrtatvavattvāt yat uktatritayasambandhena mūrtatvavat tanna jātiḥ yathā<BR>
2gaganamanassaṃyoga ityanumānāt bhūtatvasya jātitvābhāvasiddhau<BR>
bādhajñānavidhayā jātitvajñānapratibandhikā yā niruktānumitiḥ<BR>
tajjanakavyāptyādijñāne niruktasāṅkaryasya viṣayatvāt<BR>
sākṣātpratibandhakajñānaviṣayasyeva<BR>
<BR>
<BR>
-----------------------------------------<BR>
<BR>
<BR>
1. svādhikaraṇetyādi/<BR>
svaṃ bhūtatvaṃ svādhikaraṇaṃ pṛthivyādicatuṣṭayaṃ tadvṛttitvaṃ<BR>
mūrtatve 'sti/ evaṃ svaṃ bhūtatvaṃ svābhāvaḥ bhūtatvābhāvaḥ tadvat manaḥ<BR>
tadvṛttitvaṃ mūrtatve 'sti/ evaṃ svaṃ bhūtatvaṃ tadadhikaraṇamākāśaṃ<BR>
tadvṛttiryo 'tyantābhāvaḥ mūrtatvābhāvaḥ tatpratiyogitvaṃ mūrtatve 'sti/<BR>
evaṃ coktatritayasambandhena bhūtatvaviśiṣṭatvaṃ yat mūrtatvasya tadeva<BR>
saṃkara ityarthaḥ/<BR>
<BR>
<BR>
2. gaganamanassaṃyoga<BR>
iti/ gaganamanassaṃyogasya mūrtatvādhikaraṇamanovṛttitvāt<BR>
mūrtatvābhāvādhikaraṇagaganavṛttitvāt<BR>
mūrtatvādhikaraṇapṛthivyādicatuṣṭayavṛttiḥ yaḥ<BR>
gaganamanassaṃyogābhāvaḥ tatpratiyogitvācca uktatritayasambandhena<BR>
mūrtatvavaiśiṣṭyamiti heturasti jātitvābhāvarūpasādhyaṃ cāstīti<BR>
gaganamanassaṃyogasya dṛṣṭāntatvam/<BR>
<BR>
<BR>
-----------------------------------------<BR>
<BR>
<BR>
pratibandhakajñānajanakajñānaviṣayasyāpi jātibādhakapadārthatvena<BR>
1tasya sāṅkarye 'kṣatatvāt/ atha vā<BR>
2jātitvābhāvānumitijanakajātitvābhāvavyāpyaniruktatritayasambandhena<BR>
mūrtatvaparāmarśasya tadabhāvavyāpyavattāniścayatvena<BR>
jātitvaprakārakajñānapratibandhakatvāt niruktasāṅkaryasya tadviṣayatvena<BR>
sākṣājjātitvajñānapratibandhakajñānaviṣayatvamakṣatamityāhuḥ/<BR>
<BR>
<BR>
anavasthā -<BR>
aprāmāṇikāttarottarakalpanāyāḥ viśrāntyabhāvaḥ/ iyaṃ jāteḥ<BR>
jātimattve bādhikā/ 3tarkavidhayā bādhakatvamasyāḥ/<BR>
<BR>
<BR>
rūpahāniḥ -<BR>
4svatovyāvartakatvarūpalakṣaṇasya bhaṅgaḥ/ iyaṃ viśeṣasya jātimattve<BR>
bādhikā/ viśeṣo hi svatovyāvartakatvena lakṣitaḥ/ viśeṣo yadi<BR>
jāmimān syāt tarhi jātereva<BR>
viśeṣasyetaravyāvṛttihetutvasambhavāt svatovyāvartakatvarūpaṃ<BR>
lakṣaṇaṃ bhagnaṃ syāt/ ato viśeṣo na jātimān/ evaṃ ca<BR>
rūpahānirapi tarkavidhayaiva<BR>
<BR>
<BR>
jātimattvabādhikā/<BR>
<BR>
<BR>
asambandhaḥ -<BR>
pratiyogitvānuyogitvānyatarasambandhena samavāyaśūnyatvam/ ayaṃ ca<BR>
samavāyābhāvayorjātimattve bādhakaḥ/ yatra yatra jātimattvaṃ vartate tatra<BR>
pratiyogitvānuyogitvānyatarasambandhena 5samavāyo 'sti/ samavāye<BR>
abhāve<BR>
<BR>
<BR>
-----------------------------------------<BR>
<BR>
<BR>
1. tasyeti/<BR>
pratibandhakajñānajanakajñānaviṣayatvasyetyarthaḥ/<BR>
<BR>
<BR>
2.<BR>
jātitvābhāvānumitīti/ bhūtatvaṃ na jātirityākārikā yā<BR>
jātitvābhāvānumitiḥ tajjanakaḥ ya parāmarśaḥ bhūtatvaṃ<BR>
jātitvābhāvavyāpyamūrtatvavat ityākārakaḥ tasyetyarthaḥ/ tathā<BR>
coktatritayasambandhena mūrtatvavattvarūpasya saṃkarasya<BR>
jātitvānumitipratibandhakaparāmarśaviṣayatayā<BR>
jātitvaviṣayakajñānapratibandhakajñānaviṣayatvarūpaṃ jātibādhakatvamiti<BR>
bhāvaḥ/<BR>
<BR>
<BR>
3. tarkavidhayeti/ yadi<BR>
jātirjātimatī syāt tarhi uttarottarajātikalpanāyāḥ viśrāntirna<BR>
syāditi tarko 'tra vivakṣitaḥ/<BR>
<BR>
<BR>
4. svatovyāvartakatvaṃ<BR>
ca<BR>
svabhinnaliṅgakasvaviśeṣyakasvasajātīyetarabhedānumityaviṣayatvam/<BR>
<BR>
<BR>
5. samavāyo 'stīti/<BR>
yathā ghaṭe jātimatvamasti, tatra pratiyogitvasambandhena<BR>
ghaṭasamavāyo 'sti kapāle yo ghaṭasamavāyaḥ tatpratiyogitvāt<BR>
ghaṭasya, evam anuyogitāsambandhena ghaṭatvasamavāyo 'sti ghaṭe yo<BR>
ghaṭatvasamavāyaḥ tadanuyogitvāt ghaṭasyeti/<BR>
<BR>
<BR>
-----------------------------------------<BR>
<BR>
<BR>
ca 1tadabhāvāt ta<BR>
jātimattvaṃ tayoḥ/ uktānyatarasambandhena samavāyābhāvaḥ<BR>
jātimattvābhāvavyāpyaḥ/ ataḥ asambandhajñānaṃ<BR>
tadabhāvavyāpyavattājñānavidhayā jātimattvajñānapratibandhakama<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>karmavibhāgaḥ</b><BR>
<BR>
<BR>
<BR>
<b>AnTs_5      utkṣepaṇāvakṣepaṇākuñcanaprasāraṇagamanāni pañca karmāṇi //</b><BR>
<BR>
<BR>
utkṣepaṇa - apakṣepaṇa<BR>
- ākuñcana - prasāraṇa - gamanāni pañcakarmāṇi/<BR>
<BR>
<BR>
<b>dīpikā</b><BR>
<BR>
<BR>
karma vibhajate -<BR>
utkṣepaṇeti/ saṃyogabhinnatve sati saṃyogasamavāyikāraṇaṃ karma<BR>
karmatvajātimadvā/ nanu bhramaṇāderapyatiriktasya karmaṇaḥ sattvāt<BR>
pañcetyanupapannamiti cet - na/ bhramaṇādīnāmapigamane 'ntarbhāvāt na<BR>
pañcatvavirodhaḥ/<BR>
<BR>
<BR>
<b>prakāśikā</b><BR>
<BR>
<BR>
saṃyogāsamavāyikāraṇe saṃyoge 'tivyāptivāraṇāya<BR>
saṃyogabhinnatve satīti/ saṃyogasamavāyikāraṇa<BR>
dravye 'tivyāptivāraṇāya asamavāyīti/<BR>
<BR>
<BR>
bhramaṇādīnām<BR>
ityādinā recanasyandanordhvajvalanatiryaggamanānāṃ saṃgrahaḥ/<BR>
gamane 'ntarbhāvāditi/ na cotkṣepaṇādīnāmapi<BR>
gamane 'natarbhāvo 'stviti śaṅkyam/ svatantrecchasya<BR>
niyogaparyanuyogānarhasya munesaṃmatatvāditi bhāvaḥ/<BR>
<BR>
<BR>
-----------------------------------------<BR>
<BR>
<BR>
1. tadabhāvāditi/<BR>
samavāyo 'bhāvo vānyatra samavāyasambandhena nāsti, ataḥ<BR>
pratiyogitāsambandhena samavāyavattvaṃ samavāyābhāvayerna bhavati/ evaṃ<BR>
samavāye 'bhāve vā anyat kimapi samavāyasambandhena nāsti, ataḥ<BR>
anuyogitāsambandhena samavāyavattvaṃ tayorna bhavatīti bhāvaḥ/<BR>
<BR>
<BR>
-------------------------------<BR>
<BR>
<BR>
<b>bālapriyā</b><BR>
<BR>
<BR>
saṃyogabhinnatve<BR>
sati saṃyogāsamavāyikāraṇaṃ karmeti karmaṇo lakṣaṇamuktam/<BR>
saṃyogabhinnatve satītyanuktau saṃyogasya<BR>
saṃyogo 'pyasamavāyikāraṇam; kāyapustakasaṃyogaṃ prati<BR>
hastapusatakasaṃyogasyāsamavāyikāraṇatvāt; ataḥ<BR>
<BR>
<BR>
saṃyoge 'tivyāptiḥ/<BR>
tadvāraṇāya saṃyogabhinnatve satītyuktam/<BR>
saṃyogakāraṇamityetāvanmātroktau saṃyogasamavāyikāraṇe<BR>
dravye 'tivyāptiḥ, tadvāraṇāya kāraṇe asamavāyīti viśeṣaṇam/<BR>
tadāhasaṃyogāsamavāyikāraṇa iti/<BR>
<BR>
<BR>
svatantrecchasyeti/<BR>
svatantreccho muniḥ niyogaparyanuyogānarha iti sarvasaṃmata<BR>
ityarthaḥ/ niyogaḥ - ājñā/ paryanuyogaḥ - praśnaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṃṅgrahaḥ</b><BR>
<BR>
<BR>
<b>sāmānyavibhāgaḥ</b><BR>
<BR>
<BR>
<b>AnTs_6      param aparaṃ ceti dvividhaṃ sāmānyam //</b><BR>
<BR>
<BR>
sāmānyaṃ dvividham - param aparam ceti/<BR>
<BR>
<BR>
<BR>
<b>dīpikā</b><BR>
<BR>
<BR>
sāmānyaṃ vibhajate<BR>
- paramiti/ param - adhikadeśavṛtti/ aparam - nyūnadeśavṛtti/<BR>
sāmānyādicatuṣṭaye jātirnāsti/<BR>
<BR>
<BR>
<b>prakāśikā</b><BR>
<BR>
<BR>
paramityādi/<BR>
sāmānyalakṣaṇaṃ agre mūlakṛtaiva vakṣyata iti na nyūnateti dhyeyam/<BR>
sattāyā dravyatvādyapekṣayā adhikadeśavṛttitvena paratvameva/<BR>
ghaṭatvādīnāṃ nyūnadeśavṛttitvena aparatvameva/ dravyatvādīnāṃ<BR>
sattāto 'paratvam ghaṭatvāditaḥ paratvamiti vivekaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>viśeṣavibhāgaḥ</b><BR>
<BR>
<BR>
<b>AnTs_7      nityadravyavṛttayo viśeṣās tv anantā eva //</b><BR>
<BR>
<BR>
<b>dīpikā</b><BR>
<BR>
<BR>
viśeṣaṃ vibhajate -<BR>
nityeti/ pṛthivyādicatuṣṭayaparamāṇavaḥ ākāśādipañcakaṃ ca<BR>
nityadravyāṇi/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>samavāyalakṣaṇam</b><BR>
<BR>
<BR>
<BR>
<b>AnTs_8      samavāyas tv eka eva //</b><BR>
<BR>
<BR>
<b>dīpikā</b><BR>
<BR>
<BR>
samavāyasya bhedo nāstītyāha -<BR>
samavāyastu iti/<BR>
<BR>
<BR>
<b>prakāśikā</b><BR>
<BR>
<BR>
samavāyasya bhedo<BR>
nāstīti/ na ca samavāyasyābhede sparśasamavāyavati vāyau<BR>
rūpavattāpratītiḥ syāditi śaṅkyam/ rūpasamavāyasattve 'pi rūpābhāvena<BR>
tathā pratīterabhāvāditi dik/<BR>
<BR>
<BR>
<b>bālapiyā</b> <BR>
<BR>
<BR>
rūpavattāpratītiḥ syāditi/<BR>
sparśasamavāyasattvena tadabhinnasya rūpasamavāyasyāpi sattvāt<BR>
rūpasamavāyasyaiva rūpavattāpratītiniyāmakatvāditi bhāvaḥ/<BR>
rūpasamavāyo na rūpavattāpratītiniyāmakaḥ, api tu samavāyasambandhena<BR>
rūpam/<BR>
<BR>
<BR>
vāyau tu na rūpamasti,<BR>
ato na rūpavattāpratītiprasaṅga ityāśayena samādhatte -<BR>
rūpasamavāyasattve 'pīti/ nanu vāyau rūpasamavāyasattve rūpaṃ nāstīti<BR>
vaktuṃ na śakyate sambandhasattāyāḥ sambandhisattāvyāpyatvādityāśaṅkyāha<BR>
- digiti/ ayamāśayaḥ - vāyvanuyogikatvaviśiṣṭaḥ<BR>
rūpapratiyogikatvaviśiṣṭaśca samavāyaḥ vāyau<BR>
rūpavattāpratītiniyāmakaḥ/ vāyvanuyogikatvaviśiṣṭasamavāye<BR>
rūpapratiyogikatvābhāvāt vāyū rūpavāniti pratītiḥ nāpādayituṃ<BR>
śakya iti/ adhikaṃ muktāvalīmañjūṣādau draṣṭavyam/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<b>abhāvavibhāgaḥ</b><BR>
<BR>
<BR>
<b>AnTs_9      abhāvaś caturvidhaḥ / prāgabhāvaḥ pradhvaṃsābhāvo 'tyantābhāvo 'nyonyābhāvaś ceti //</b><BR>
<BR>
abhāvaḥ caturvidhaḥ - prāgabhāvaḥ, pradhvaṃsābhāvaḥ, atyantābhāvaḥ, anyonyābhāvaśceti/<BR>
<BR>
<BR>
<b>dīpikā</b><BR>
<BR>
<BR>
abhāvaṃ vibhajate -<BR>
abhāva iti/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>pṛthivīnirūpaṇam</b><BR>
<BR>
<BR>
<b>AnTs_10[1]     gandhavatī pṛthivī / sā dvividhā nityānityā ca / nityā paramāṇurūpā / anityā kāryarūpā / punas trividhā śarīrendriyaviṣayabhedāt / śarīram asmadādīnām / indriyaṃ gandhagrāhakaṃ ghrāṇaṃ nāsāgravarti / viṣayo mṛtpāṣāṇādiḥ //</b><BR>
<BR>
tatra gandhavatī pṛthivī/<BR>
<BR>
<BR>
<b>dīpikā</b><BR>
<BR>
<BR>
tatroddeśakramānusārāt prathamaṃ pṛthivyāḥ lakṣaṇamāha - tatreti/<BR>
nāmnā padārthasaṅkīrtanamuddeśaḥ/ uddeśakrame ca sarvatra icchaiva<BR>
niyāmikā/<BR>
<BR>
<BR>
nanu<BR>
surabhyasurabhyavayavārabdhe dravye parasparavirodhena<BR>
gandhānutpādādavyāptiḥ/ na ca tatra gandhapratītyanupapattiriti vācyam/<BR>
avayavagandhasyaiva tatra pratītisambhavena citragandhānaṅgīkārāt/ kiṃ<BR>
cotpannavinaṣṭaghaṭādāvavyāptiriti cet - na/<BR>
gandhasamānādhikaraṇadravyatvāparajātimattvasya vivakṣitatvāt/<BR>
<BR>
<BR>
nanu jalādāvapi<BR>
gandhapratīterativyāptiriti cet - na/ anvayavyatirekābhyāṃ<BR>
pṛthivīgandhasyaiva tatra bhānāṅgīkārat/ nanu tathāpi kālasya<BR>
sarvādhāratayā sarveṣāṃ lakṣaṇānāṃ kāle 'tivyāptiriti cet - na/<BR>
sarvādhāratāprayojakasambandhabhinnasambandhena lakṣaṇasya vivakṣitatvāt/<BR>
<BR>
<BR>
<b>prakāśikā</b><BR>
<BR>
<BR>
pṛthivīlakṣaṇasya<BR>
prāthamye bījamāha - tatreti/ pṛthivyādiṣu madhya ityarthaḥ/<BR>
gandhasamavāyikāraṇatāvacchedakatayā pṛthivītvajātisiddhiriti<BR>
bodhyam/ nāmneti/ tṛtīyārthaḥ abhedaḥ/ saṅkīrtanapadārthe<BR>
pratipādakaśabde 'nveti/ tathā ca vastupratipādakanāmamātramuddeśa<BR>
iti lakṣaṇaṃ paryavasyati/ atra ghaṭa iti pade 'tivyāptivāraṇāya<BR>
vastupadaṃ lakṣaṇīyavastuparam/ lakṣaṇīyasya pṛthivyādeḥ sāmānyataḥ<BR>
pratipādakaprameyapade 'tivyāpitavāraṇāya nāmapadaṃ<BR>
lakṣyatāvacchedakāvacchinnaparam/ lakṣaṇavākye nāmasattvāt<BR>
ativyāptivāraṇāya mātrapadamiti dhyeyam/<BR>
<BR>
<BR>
ārabdhe - janye/<BR>
parasparavirodheneti/ surabhigandhaṃ prati asurabhigandhasya<BR>
asurabhigandhaṃ prati surabhigandhasya pratibandhakatvenetyarthaḥ/<BR>
pratītyanupapattiriti/ ataścitragandha evāpratibadhyaḥ svīkārya iti<BR>
bhāvaḥ/ avayavagandhasyaiveti/ svāśrayasamavetatvasambandhenetyādiḥ/<BR>
tuṣyatu durjana iti nyāyenāṅgīkṛtyāha - kiṃ ceti/<BR>
jalatvādikamādāya ativyāptivāraṇāya gandhasamānādhikaraṇeti/<BR>
sattāvāraṇāya dravyatvāpareti dravyatvanyūnavṛttītyarthakam/ teda<BR>
dravyatvavyudāsaḥ/<BR>
<BR>
<BR>
gandhapratīteriti/<BR>
surabhi jalamityādipratīterityarthaḥ/ pṛthivīgandhasyaiveti/<BR>
svāśrayasaṃyuktatvasambandhenetyādiḥ/<BR>
<BR>
<BR>
tatra - jalādau/<BR>
yathāśrutagrāhī śaṅkate - nanviti/ anugatarūpeṇa<BR>
lakṣaṇatāghaṭakasambandhān niveśya kālādāvativyāptiṃ vārayati -<BR>
sarvādhāreti/ vassutastu samavāyādīnāṃ samavāyatvādinaiva<BR>
saṃsargatayā tenaiva rūpeṇa tattatsambandhasya tattallakṣaṇaghaṭakatvaṃ<BR>
bodhyam/<BR>
<BR>
<BR>
<b>bālapriyā</b><BR>
<BR>
<BR>
gandhasamavāyikāraṇatāvacchedakatayeti/<BR>
'samavāyasambandhāvacchinnagandhatvāvacchinnagandhāniṣṭhakāryatānirūpitatādātmyasambandhāvacchinnapṛthivīniṣṭhakāraṇatā<BR>
kiṃyiddharmāvacchinnā kāraṇatātvāt kapālaniṣṭhaghaṭakāraṇatāvat'<BR>
ityanumānaprayogo 'tra vivakṣitaḥ/ nāmnā padārthasaṅkīrtanamuddeśa<BR>
iti mūlam/ padārthasya saṅkīrtanaṃ padārthasaṅkīrtanam/<BR>
saṅkīrtanaśabdasya pratipādakaśabda ityarthaḥ/<BR>
padārthaviṣayakajñānakaśabdaḥ padārthasaṅkīrtanamiti yāvat/<BR>
padārthaśabdo vastuparaḥ/ nāmneti tṛtīyārthasya abhedasya<BR>
śabde 'nvayāt nāmābhinnaḥ vastuviṣayakajñānajanakaśabdaḥ uddeśaḥ iti<BR>
phalati/ pṛthivyaptejovāyvākāśakāladigātmamanāṃsītyatra<BR>
pṛthivyādiśabdānāṃ pṛthivyādivastupratipādakatvāt nāmatvācca<BR>
uddeśalakṣaṇasamanvayaḥ/ ghaṭa iti padasyāpi vastupratipādakatvāt<BR>
nāmatvācca tatroddeśalakṣaṇasyātivyāptiḥ/<BR>
<BR>
<BR>
tadvāraṇāya vastupadaṃ<BR>
lakṣaṇīyavastuparaṃ vaktavyam/ ghaṭādipadaṃ ca na tādaśamiti<BR>
nātivyāptiḥ/ prameyamiti padasyāpi<BR>
lakṣaṇīyapṛthivyādipratipādakatvāt tatrātivyāptiḥ/ tadvāraṇāya<BR>
vastupadaṃ lakṣyatāvacchedakāvacchinnavastuparaṃ vācyam/ prameyapadasya<BR>
prameyatvāvacchinnapṛthivyādibodhakatve 'pi<BR>
lakṣyatāvacchedakapṛthivītvādyavacchinnapṛthivyādibodhakatvābhāvānnātivyāptiḥ/<BR>
'tatra gandhavatī pṛthivī' ityādilakṣaṇavākyaghaṭakapṛthivīpadasyāpi<BR>
pṛthivītvāvacchinnabodhakatvāt nāmatvācca tasyoddeśatvāpattiḥ/<BR>
tadvāraṇāya nāmamātramityapi vaktavyam/ mātrapadena<BR>
lakṣaṇādivācakapadāsamabhivyāhṛtatvamucyate/ tathā ca<BR>
<BR>
lakṣyatāvacchedakaprakārakalakṣyaviśeṣyakajñānajanaka -<BR>
lakṣaṇādivācakapadāsamabhivyāhṛtanāmābhinnaḥ śabdaḥ uddeśaḥ iti<BR>
niṣkarṣaḥ/ tadāha - tṛtīyārtho 'bheda ityādinā/ saṅkīrtane<BR>
ityasya vivaraṇaṃ pratipādakaśabde iti/ sāmānyata iti/<BR>
prameyatvarūpasāmānyadharmeṇetyarthaḥ/ tṛtīyāyāḥ pratipattyanvayi<BR>
1prakāratvamarthaḥ/<BR>
<BR>
<BR>
gandhavattvasya<BR>
pṛthivīlakṣaṇatve<BR>
surabhigandhayuktāvayavāsurabhigandhayuktāvayavābhyāmutpanne dravye<BR>
kasyāpi gandhasyānutpādādavyāptiḥ/ na ca<BR>
avayavagatagandharūpasyāsamavāyikāraṇasya sattvāt kuto gandho<BR>
notpadyata iti śaṅkanīyam/ surabhigandhasya asurabhigandhaṃ prati<BR>
asurabhigandhasya surabhigandhaṃ prati pratibandhakatvena kasyāpi gandhasya<BR>
tatrotpattyasambhavāt/ na ca yadi tatra gandho notpadyate, tarhi kathaṃ tatra<BR>
gandhaḥ pratīyeta, atastatra parasparaṃ pratibandhāt<BR>
<BR>
<BR>
-----------------------------------------<BR>
<BR>
<BR>
1. prakāratvamarya<BR>
iti/ tathā ca<BR>
prameyatvarūpasāmānyavarmaprakārakapṛthivyādiviśeṣyakajñānajanake<BR>
prameyapade ityarthaḥ/<BR>
<BR>
<BR>
-----------------------------------------<BR>
<BR>
<BR>
surabhigandhaḥ<BR>
asurabhigandho vā notpadyatām, citragandha utpadyatām, tena<BR>
gandhapratītirupadyate, gandhavattāsattvādavyāptiśca neti vācyam/<BR>
avayavagatagandhasyaiva svāśrayasamavetatvasambandhena avayavini<BR>
pratītisambhave citragandhasyānaṅgīkārāt/ tathā ca<BR>
tatrāvyāptitādavasthyam/ kiṃ ca yo ghaṭaḥ prathamakṣaṇe utpannaḥ atha<BR>
dvitīyakṣaṇe vinaṣṭaḥ tasmin ghaṭe avyāptiḥ, prathamakṣaṇe 'utpannaṃ dravyaṃ<BR>
kṣaṇamaguṇam' iti nyāyena gandhavirahāt/ dvitīyakṣaṇe dharmiṇa eva<BR>
nāśāt ityāśayena śaṅkate - dīpikāyām nanu<BR>
surabhyasurabhīti/<BR>
<BR>
<BR>
gandhasamānādhikaraṇeti/ gandhādhikaraṇavṛttiḥ dravyatvavyāpyā ca<BR>
yā jātiḥ tadvattvaṃ pṛthivyāḥ lakṣaṇam/ gandhādhikaraṇaṃ puṣpāditadvṛttiḥ<BR>
dravyatvavyāpyā jātiḥ pṛthivītvajātiḥ tadvattvaṃ<BR>
surabhyasurabhyavayavārabdhe dravye utpannavinaṣṭaghaṭe cāstīti<BR>
nāvyāptiḥ/ dravyatvavyāpyajātimattvamātroktau dravyatvavyāpyā yā<BR>
jalatvajātiḥ tadvattvasya jale sattvāt tatrātivyāptiḥ/ ato<BR>
gandhasamānādhikaraṇeti/ jalatvasya gandhādhikaraṇavṛttitvābhāvāt na<BR>
doṣaḥ/ gandhasamānādhikaraṇajātimattvamātroktau<BR>
gandhādhikaraṇapṛthivīvṛttiḥ yā sattājātiḥ tadvattvasya jalādau sattvāt<BR>
ativyāptiḥ/ tadvāraṇāya dravyatvavyāpyeti jātiviśeṣaṇam/ nanu<BR>
dravyatvavyāpyeti viśeṣaṇe datte 'pi<BR>
dravyatvajātimādāyajalādiṣvativyāptiḥ durvārā/ dravyatvasya<BR>
gandhādhikaraṇapṛthivīvṛttitvāt dravyatvaśūnyavṛttitvācceti cet -<BR>
na/ prakṛte dravyatvavyāpyatvaṃ na dravyatvaśūnayāvṛttitvam kiṃ tu<BR>
dravyatvanyūnavṛttitvarūpam/ dravyatvaṃ ca na dravyatvanyūnavṛtti<BR>
ityāśayāt/ dravyatvanyūnavṛttitvaṃ ca<BR>
1dravyatvasamānādhikaraṇabhedapratiyogitāvacchedakatvam/ tadāha -<BR>
prakāśikāyām jalatvādikamādāyetyādi/<BR>
<BR>
<BR>
-----------------------------------------<BR>
<BR>
<BR>
1.<BR>
dravyatvasamānādhikaraṇeti/ dravyatvādhikaraṇaṃ jalaṃ tadvṛttiryo bheda<BR>
pṛthivībhedaḥ tatpratiyogitāvacchedakatvāt pṛthivītvasya<BR>
dravyatvanyūnavṛttitvam/ dravyatvaṃ tu na<BR>
dravyatvādhikaraṇavṛttibhedapratiyogitāvacchedakaṃ dravyabhedasya<BR>
dravyatvādhikaraṇāvṛttitvāditi dravyatvaṃ na dravyatvanyūnavṛttīti bhāvaḥ/<BR>
<BR>
<BR>
<BR>
-----------------------------------------<BR>
<BR>
<BR>
dīpikāyām nanu<BR>
jalādāvapi gandhapratīteriti/ tathā ca gandhavattvarūpasya pṛthivīlakṣaṇasya<BR>
jalādau ativyāptiriti bhāvaḥ/ anvayavyatirekābhyāmiti/ jalādau<BR>
gandhavatpṛthivīsaṃyogasattve gandhapratītiḥ tadabhāve tadabhāva<BR>
ityanvayavyatirekābhyāmityarthaḥ/<BR>
<BR>
<BR>
prakāśikāyām<BR>
svāśrayasaṃyuktatvasambandheneti/ svaṃ pṛthivīgandhaḥ, svāśrayaḥ pṛthivī,<BR>
tatsaṃyuktatvaṃ jalādau/<BR>
<BR>
<BR>
yathāśrutagrāhī -<BR>
sambandhaviśeṣānavacchinnaṃ gandhavattvameva lakṣaṇamityabhimānavān/<BR>
anugatarūpeṇasarvādhāratāprayojakasambandhabhinnasambanghatvenetyarthaḥ/<BR>
kālikādisambandhaḥ sarvādhāratāprayojakaḥ tadbhinnasambandhatvaṃ<BR>
samavāyādau/ lakṣaṇatāghaṭakasambandhāt lakṣaṇatāvacchedakasambandhān<BR>
samavāyādīn/ samavāyādīnāṃ samavāyatvādinaiva saṃsargatayeti/<BR>
spaṣṭaṃ cedam vyadhikaraṇagādādharyām/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>pṛthivīvibhāgaḥ</b><BR>
<BR>
<b>AnTs_10[2]     sā dvividhā nityānityā ca / nityā paramāṇurūpā / anityā kāryarūpā / punas trividhā śarīrendriyaviṣayabhedāt / śarīram asmadādīnām / indriyaṃ gandhagrāhakaṃ ghrāṇaṃ nāsāgravarti / viṣayo mṛtpāṣāṇādiḥ //</b><BR>
<BR>
sā dvividhā -<BR>
nityā anityā ceti/ nityā paramāṇurūpā/ anityā kāryarūpā/<BR>
punastrividhā - śarīra-indriya-viṣayabhedāt/ śarīraṃ<BR>
asmadādīnām/ indriyaṃ gandhagrāhakaṃ ghrāṇam/ tacca nāsāgravarti/<BR>
viṣayo mṛtpāṣāṇādiḥ/<BR>
<BR>
<BR>
<BR>
<b>dīpikā</b><BR>
<BR>
<BR>
pṛthivīṃ vibhajate -<BR>
sā dvividheti/ nityatvaṃ dhvaṃsāpratiyogitvam/ anityatvam<BR>
dhvaṃsapratiyogitvam/ prakārāntareṇa vibhajate - punariti/ ātmano<BR>
bhogāyatanaṃ śarīram/ yadavacchinnātmani bhogo jāyate<BR>
tadbhogāyatanam/ sukhaduḥkhānyatarasākṣātkāro bhogaḥ/<BR>
śabdetarodbhūtaviśeṣaguṇānāśrayatve sati<BR>
jñānakāraṇamanassaṃyogāśrayatvaṃ indriyatvam/ śarīrendriyabhinno<BR>
viṣayaḥ/ evaṃ ca gandhavaccharīraṃ pārthivaśarīram, gandhavadindriyaṃ<BR>
pārthivendriyam, gandhavān viṣayaḥ pārthivaviṣaya iti tattallakṣaṇaṃ<BR>
bodhyam/ pārthivaśarīraṃ darśayati-śarīramiti/ pārthivendriyaṃ<BR>
darśayati - indriyamiti/ gandhagrāhakamiti prayojanakathanam/<BR>
ghrāṇamiti saṃjñā/ nāsogretyāśrayoktiḥ/ evamuttaratra jñeyam/<BR>
pārthivaviṣayaṃ darśayati - mṛtpāṣāṇādi iti/<BR>
<BR>
<BR>
<b>prakāśikā</b><BR>
<BR>
<BR>
nityapṛthivītvādirūpalakṣaṇagataṃ nityatvādi darśayati -<BR>
nityatvamiti/ prakārāntareṇeti/ pṛthivīmityanuṣajyate/ atra<BR>
nityapṛthivyāḥ śarīrendriyabhinnatvarūpaviṣayalakṣaṇākrāntatvena<BR>
viṣayāntargatatvamiti pṛthivyāstrividhatvam/ ata eva mūle<BR>
punastrividhetyuktiḥ saṅgacchate iti dhyeyam/<BR>
<BR>
<BR>
kecittu -<BR>
anityapṛthivyā eva traividhyaṃ varṇayanti/ uddeśakramānusāreṇa prathamaṃ<BR>
śarīralakṣaṇamāha - ātmana iti/ āyatanaṃ avacchedakam/ tathā ca<BR>
militaṃ yādṛśaṃ lakṣaṇaṃ sampannaṃ tādṛśamāha - yadavacchinneti/<BR>
sukhaduḥkhānyatarasākṣātkārāvacchedakam iti yāvat/ atra<BR>
antyāvayavitve satīti viśeṣaṇaṃ deyam/ tena pādādīnāṃ<BR>
avacchedakatve 'pi tatra na ativyāptiḥ/ yathā śarīratvaṃ na jātiḥ,<BR>
pṛthivītvādinā saṅkarāt tathā indriyatvaṃ na<BR>
jātirityāśayenāha - śabdetarodbhūteti/<BR>
ātmādāvativyāptivāraṇāya satyantam/ śrotre 'vyāptivāraṇāya<BR>
śabdetareti/ cakṣurādau viśeṣaguṇasyānudbhūtarūpādeḥ<BR>
sattvenāvyaptivāraṇāya udbhūteti/ udbhūtatvaṃ na jātiḥ<BR>
śuklatvādinā sāṃkaryāt/ na ca śuklatvādivyāpyaṃ<BR>
nānaivodbhūtatvamiti vācyam/ cākṣuṣādau udbhūtarūpatvādinā<BR>
kāraṇatvānupapatteḥ/ kiṃ tu śuklatvādivyāpyaṃ anudbhūtatvaṃ nānā<BR>
tadabhāvakūṭavattvamudbhūtatvam/ tacca saṃyogādāvapi/ tathā ca<BR>
śabdetarodbhūtaguṇaṃ saṃyogamādāya asambhavavāraṇāya viśeṣeti/<BR>
kālādāvativyāptivāraṇāya viśeṣyadalam; tatraiva<BR>
ativyāptivāraṇāya jñānakāraṇeti/ prācīnamate<BR>
viṣayāvayavendriyāvayavasaṃyogasya pratyakṣakāraṇatayā tadāśrayasya<BR>
indriyāvayavasya, navīnamate kālādau rūpābhāvapratyakṣe<BR>
sannikarṣaghaṭakatayā kāraṇībhūtacakṣussaṃyogāśrayasya kālādeśca<BR>
vāraṇāya manaḥ padam/ na ca ātmānyatve sati ityanenaiva ātmani<BR>
ativyāptivāraṇasambhave kiṃ<BR>
gurutaraśabdetarodbhūtetyādiviśeṣaṇeneti vācyam/ tathā sati<BR>
carmamanassaṃyogasya jñānamātraṃ prati hetutvamate<BR>
tatrātivyāpterityalaṃ vistareṇa/ evaṃ ceti/ tattadarthaṃsya<BR>
śarīrādisāmānyalakṣaṇatve cetyarthaḥ/ nanu gandhavattvapraveśenaiva<BR>
tallakṣaṇasya sāmañjasye gandhagrāhakatvaniveśanamanucitam/ evaṃ ca<BR>
indriyaṃ gandhagrāhakam iti mūlamanucitaṃ ityāśaṅkāṃ<BR>
parijihīrṣuḥ tanmūlaṃ tatprayojanakathanaparatayā<BR>
vyācaṣṭe-gandhagrāhakamiti/ uttaratra indriyaṃ rasagrāhakam ityādau/<BR>
<BR>
<BR>
<b>bālapriyā</b><BR>
<BR>
<BR>
nanu 'punaḥ<BR>
trividhā śarīrendriyaviṣayabhedāt' iti ganthena kiṃ<BR>
pṛthivīsāmānyasya tredhā vibhāga ucyate kiṃ vā anityapṛthivyāḥ/ nādyaḥ,<BR>
pṛthivīsāmānyasya yadyayaṃ vibhāgaḥ syāt tarhi nityapṛthivyā api<BR>
śarīrendriyaviṣayeṣu kvacidantarbhāvo vācyamaḥ/ sa ca na sambabhavati/<BR>
tathā hi - na tāvat nityapṛthivyāḥ śarīre 'ntarbhāvaḥ sambhavati, nāpi<BR>
<BR>
<BR>
<BR>
indriye/<BR>
tayorubhayorapyanityatvāt/ nāpi viṣaye, mṛtpāṣāṇādirūpasya<BR>
viṣayasya nityatvābhāvāt/ na dvitīyaḥ, punastrividheti punaḥśabdena<BR>
pūrvaṃ vibhaktasyaiva vibhāgāntaraṃ kriyata iti sūcanāt<BR>
ityāśaṅkya āha-atra nityapṛthivyā ityādinā/ evaṃ ca<BR>
pṛthivīsāmānyasyaiva punastredhā vibhāgaḥ/ nityapṛthivyāḥ<BR>
śarīrendriyabhinnatvāt viṣaye antarbhāṃva iti nānupapattiriti<BR>
bhāvaḥ/<BR>
<BR>
<BR>
nanu kathañcidatra<BR>
nirvāhe 'pi tejaḥ prakaraṇe punastrividhamiti na saṅgacchate/<BR>
nityatejasaḥ paramāṇurūpasya bhaumadivyodaryākarajeṣu caturṣu<BR>
viṣayeṣvantarbhāvāsambhavāt/ janyatvaghaṭitabhaumatvādeḥ<BR>
nityayejasyasaṃbhavāt/ ataḥ anityapṛthivyā evāyaṃ vibhāgaḥ/<BR>
punaḥśabdaśca vākyālaṅkāra iti nānupapattirityāśayānānāṃ<BR>
matamāha - kecittu iti/ kecidityasvarasodbhāvanam/ tadbījaṃ<BR>
tu punaḥśabdāsvārasyāt nānityapṛthivyā ayaṃ vibhāgaḥ/ na ca sa<BR>
vākyālaṅkāra iti<BR>
<BR>
<BR>
vācyam/ vākyādau<BR>
prayuktasya punaḥśabdasya vākyālaṅkāratāyāḥ kutrāpyadṛṣṭacaratvāt/<BR>
yatkiñcitpadottaraṃ prayujyamānasyaiva punaḥśabdasya<BR>
vākyālaṅkāratāyāstatra tatra dṛṣṭatvāt/ kiṃ ca punaśśabdasya<BR>
prakārāntaraparatvameva annambhaṭṭasyāpi saṃmatam/ 'prakārāntareṇa<BR>
vibhajate - punastrividheti' ityavataraṇikādānāt/ na ca<BR>
pṛthivīsāmānyasyātra vibhāga iti kathañcit upapādane 'pi<BR>
tejaḥprakaraṇe 'nupapattiriti vācyam/ tatra bhaumādiśabdānāṃ<BR>
bhūmisambandhi ityādyevārthaḥ, na tu bhūmijanyamiti/ tathā ca<BR>
paramāṇurūpatejaso 'pi bhūmisambandhitvāderakṣatatayā<BR>
viṣayāntarbhāvo yujyata iti/<BR>
<BR>
<BR>
ātmano bhogāyatanaṃ<BR>
śarīramiti śarīralakṣaṇam/ ātmapadottaraṣaṣṭhyāḥ samavetatvamarthaḥ/<BR>
tasya bhoge 'nvayaḥ/ bhogo nāma sukhaduḥkhānyatarasākṣātkāraḥ/<BR>
āyatanamavacchedakam/ tathā ca<BR>
ātmasamavetasukhaduḥkhānyatarasākṣatkārāvacchedakaṃ śarīramityuktaṃ<BR>
bhavati/ idaṃ lakṣaṇaṃ hastapādādau śarīrāvayave 'tivyāptam/<BR>
hastapādādyavacchedenāpi ātmani<BR>
sukhaduḥkhānyatarasākṣātkārasyotpādāt/ ataḥ antyāvayavitve satīti<BR>
viśeṣaṇaṃ deyam/ antyāvayavitvaṃ nāma dravyānārambhakatve sati<BR>
avayavitvam/ hastādeḥ śarīrārambhakatayā satyantābhāvāt<BR>
nātivyāptiḥ/ tadāha - sukhaduḥkhānyatarasākṣātkārāvacchedakamiti<BR>
yāvadityādinā pṛthivītvādinā saṅkarāditi/ śarīratvaṃ vihāya<BR>
pṛthivītvaṃ ghaṭādau, pṛthivītvaṃ vihāya śarīratvaṃ jalīyādiśarīre/<BR>
ubhayoḥ pārthivaśarīre samāveśāt saṅkara iti bhāvaḥ/ tathā<BR>
indriyatvaṃ na jātiriti/ pṛthivītvaṃ vihāya indriyatvaṃ<BR>
rasanādau / indriyatvaṃ vihāya pṛthivītvaṃ ghaṭādau, ubhayoḥ<BR>
samāveśaḥ ghrāṇendriyo ityevaṃ pṛthivītvādinā saṅkarāt<BR>
indriyatvaṃ na jātiriti bhāvaḥ/ ātmādāvativyāptivāraṇāya<BR>
satyantamiti/<BR>
jñānakāraṇamanassaṃyogāśrayatvamindriyatvamityetāvanmātroktau<BR>
jñānakāraṇībhūto yaḥ manassaṃyogaḥ ātmamanassaṃyogaḥ tadāśrayatvaṃ<BR>
ātmanyapyastīti tatrātivyāptiḥ syāt/ tadvāraṇāya satyantam/<BR>
tanniveśe ca śabdetaro yaḥ udbhūtaviśeṣaguṇaḥ jñānasukhādiḥ<BR>
tadāśrayatvasyaivātmani sattvāt nātivyāptiḥ ityarthaḥ/<BR>
udbhūtaviśaṣaguṇe śabdetara iti viśeṣaṇādāne śabdarūpaḥ yaḥ<BR>
udbhūtaviśeṣaguṇaḥ tadāśrayatvameva śrotrendriye 'sti na<BR>
tadanāśrayatvamityavyāptiḥ/ syāt/ tadvāraṇāya śabdetareti<BR>
viśeṣaṇam/ viśeṣaguṇe udbhūteti viśeṣaṇādāne cakṣurādau<BR>
śabdetaraḥ yaḥ viśeṣaguṇaḥ anudbhūtarūpādiḥ<BR>
tadāśrayatvamevāstītyavyāptiḥ syāt/ tadvāraṇāya udbhūteti<BR>
viśeṣaṇam/ viśeṣapadamanupādāya<BR>
śabdetarodbhūtaguṇānāśrayatvamityetāvanmātroktau śabdetaraḥ yaḥ<BR>
saṃyogākhyaḥ sāmānyaguṇaḥ tadāśrayatvasyaiva sattvāt<BR>
cakṣurādīndriyeṣvasabhbhavaḥ syāt; tadvāraṇāya viśeṣapadam/<BR>
<BR>
<BR>
nanu<BR>
viśeṣapadānupādāne 'pi saṃyogo nopādātu śakyate/<BR>
tasyodbhūtatvābhāvāt udbhūtapadenaiva tadvāraṇāt<BR>
ityāśaṅkyāha - udbhūtatvaṃ na jātirityādinā/ udbhūtatvaṃ<BR>
vihāya śuklatvaṃ anudbhūtaśukle, śuklatvaṃ vihāya udbhūtatvaṃ<BR>
udbhūtanīle, ubhayoḥ udbhūtatvaśuklatvayoḥ udbhūtaśukle samāveśa<BR>
iti sāṃkaryāt udbhūtatvaṃ na jātiḥ/<BR>
<BR>
<BR>
na ca śuklatvavyāpyam<BR>
udbhūtatvamanyat nīlatvavyāpyamudbhūtatvamānyat ityevaṃ<BR>
śuklatvādivyāpyaṃ udbhūtatvaṃ nānaiva/ tathā ca śuklatvaṃ vihāya<BR>
udbhūtatvaṃ nāstīti na saṃkara iti vācyam/ udbhūtatvasya<BR>
nānātve cākṣuṣādipratyakṣaṃ prati<BR>
<BR>
<BR>
udbhūtarūpaṃ<BR>
kāraṇamityevamanugatakāryakāraṇabhāvasya bhaṅgaprasaṅgāt/ ataḥ<BR>
śuklādibhedena tadvṛtti anudbhūtatvaṃ nānā/<BR>
anudbhūtatvābhāvakūṭavattvameva codbhūtatvam/ tadeva ca lakṣaṇe<BR>
niveśitam/ tacca sayoge 'pyasti/ saṃyogo hi nānudbhūta iti<BR>
anudbhūtatvābhāvakūṭavattvasya tatra sattvāt/ tathā ca<BR>
1niruktodbhūtatvāśrayasaṃyogāśrayatvamevendriyeṣvastītyasaṃbhavavāraṇāya<BR>
viśeṣapadamiti bhāvaḥ/<BR>
<BR>
<BR>
kālādāvativyāptivāraṇāya viśeṣyadalamiti/<BR>
jñānakāraṇamanassaṃyogāśrayatvamiti viśeṣyadalasyānupādāne kāle<BR>
kasyāpi viśeṣaguṇasyābhāvāt<BR>
śabdetarodbhūtaviśeṣaguṇānāśrayatvamastīti ativyāptiḥ syāt/<BR>
viśeṣyadale upātte tu jñānakāraṇībhūto yaḥ manassaṃyogaḥ<BR>
ātmamanassaṃyogaḥ manaindriyasaṃyogo vā tadāśrayatvaṃ kāle<BR>
nāstīti nātivyāptiḥ iti bhāvaḥ/ manassaṃyoge jñānakāraṇeti<BR>
viśeṣaṇasya prayojanamaha - tatraiveti/ kālasya vibhutayā vibhutvasya<BR>
sarvamūrtadravyasaṃyogitvarūpatayā manassaṃyogāśrayatvamastīti kāle<BR>
ativyāptivāraṇāya jñānakāraṇetyuktam/ kālānuyogikasya<BR>
manassaṃyogasya jñānakāraṇatvābhāvāt nātivyāptiriti bhāvaḥ/<BR>
<BR>
<BR>
manaḥpadasya matabhedena<BR>
prayojanamāha - prācīnamata iti/ manaḥpadamanupādāya<BR>
jñānakāraṇasaṃyogāśrayatvamityetāvanmātroktau prācīnamate viṣayasya<BR>
indriyāvayavasya ca yaḥ saṃyogaḥ tasyāpi jñānakāraṇatayā<BR>
tadāśrayatvasya indriyāvayave sattvāt tatra ativyāptiḥ/ navīnamate<BR>
viṣayendriyasaṃyogasyaiva jñānakāraṇatvamiti yadyapi<BR>
indriyāvayave 'tivyāptiḥ na sambhavati/ tathāpi kāle rūpaṃ nāstīti<BR>
kālaviśeṣaṇakarūpābhāvaviśeṣyakapratyakṣe<BR>
cakṣussaṃyuktakālanirūpitaviśeṣyatāyāḥ saṃnikarṣavidhayā<BR>
<BR>
<BR>
kāraṇatvāt<BR>
tadghaṭakacakṣussaṃyogasyāpi kāraṇatvāt jñānakāraṇībhūto yaḥ<BR>
cakṣussaṃyogaḥ tadāśrayatvaṃ kāle 'stītyativyāptiḥ syāt/ tadvāraṇāya<BR>
manaḥpadam/ tathā sati viṣayendriyāvayavasaṃyogasya vā<BR>
kālacakṣussaṃyogasya vā manassaṃyogatvaṃ nāstīti na tāvādāya<BR>
pūrvoktātivyāptiriti bhāvaḥ/ pūrvaṃ satyantānupādāne ātmani<BR>
ativyāptirityuktam/ sā ca<BR>
<BR>
<BR>
-----------------------------------------<BR>
<BR>
<BR>
1.<BR>
niruktodbhūtatveti/ anudbhūtatvābhāvakūṭavattvarūpaṃ yat<BR>
udbhūtatvaṃ tadāśrayetyarthaḥ/<BR>
<BR>
<BR>
-----------------------------------------<BR>
<BR>
<BR>
ativyāptiḥ<BR>
ātmānyatve satīti vaśeṣaṇadāne 'pi vārayituṃ śakyeti kimarthaṃ<BR>
śabdetaretyādigurutaraviśeṣaṇamiti śaṅkate - na ceti/ samādhatte -<BR>
tathā satīti/ ātmānyatve sati<BR>
jñānakāraṇamanassaṃyogāśrayatvamityuktau carmaṇaḥ ātmānyatvāt<BR>
jñānakāraṇībhūtaḥ yaḥ carmamanassaṃyogaḥ tadāśrayatvācca<BR>
carmaṇyativyāptiḥ syāt/ tadvāraṇāya śabdetaretyādigurutaraṃ<BR>
viśeṣaṇaṃ deyamityarthaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>jalanirūpaṇama</b><BR>
<BR>
<BR>
<b>AnTs_11     śitasparśavatya āpaḥ / tā dvividhāḥ nityā anityāś ca / ntyāḥ paramāṇurūpāḥ / anityāḥ kāryarūpāḥ. / punas trividhāḥ. śarīrendriyaviṣayabhedāt / śarīraṃ varuṇaloke / indriyaṃ rasagrāhakaṃ rasanaṃ jihvāgravarti / viṣayaḥ saritsamudrādiḥ //</b><BR>
<BR>
<BR>
śītasparśavatya<BR>
āpaḥ/ tāśca dvividhāḥ/ nityā anityāśceti/ nityāḥ paramāṇurūpāḥ/<BR>
anityāḥ kāryarūpāḥ/ punastrividhāḥ - śarīraindriya - viṣayabhedāt/<BR>
śarīraṃ varuṇaloke/ indriyaṃ rasagrāhakaṃ rasanam/ tacca<BR>
jihvāgravarti/ viṣayaḥ saritsamudrādiḥ/<BR>
<BR>
<BR>
<b>dīpikā</b><BR>
<BR>
<BR>
apāṃ lakṣaṇamāha -<BR>
śīteti/ utpannavinaṣṭajale 'vyāptivāraṇāya<BR>
śītasparśasamānādhikaraṇadravyatvāparajātimattvaṃ vivakṣitam/ 'śītaṃ<BR>
śilātalam' ityādau jalasambandhādeva śītasparśabhānamiti<BR>
nātivyāptiḥ/ anyatsarvaṃ pūrvarītyā vyākhyeyam/<BR>
<BR>
<BR>
<b>prakāśikā</b><BR>
<BR>
<BR>
śītasparśasamānādhikaraṇeti/ tatra viśeṣaṇaprayojanaṃ<BR>
pūrvoktarītyā ūhyam/ jalatvajātisiddhistu<BR>
snehajanakatāvacchedakatayeti dhyeyam/ anyatsarve pūrvarītyeti/<BR>
nityatvādikaṃ śarīrādilakṣaṇaṃ ca gandhavattvasthāne śītasparśavattvaṃ<BR>
niveśya pṛthivīnirūpaṇoktarītyerthaḥ/ evamagre 'pyūhyam/<BR>
<BR>
<BR>
<b>bālapriyā</b><BR>
<BR>
<BR>
pūrvoktarītyā<BR>
ūhyamiti/ dravyatvavyāpyajātimattvamātroktau<BR>
dravyatvavyāpyapṛthivītvajātimatyāṃ pṛthivyāmativyāptiḥ/ tadvāraṇāya<BR>
śītasparśasamānādhikaraṇeti jātiviśeṣaṇam/<BR>
śītasparśavajjalavṛttisattājatimādāya pṛthivyādāvativyāptivāraṇāya<BR>
dravyatvavyāpyeti/ dravyatvavyāpyatvaṃ ca dravyatvanyūnavṛttitvam na tu<BR>
tacchūnyāvṛttitvam/ ato dravyatvajātimādāya noktadoṣa iti<BR>
bhāvaḥ/ snehajanakatāvacchedakatayeti/<BR>
'samavāyasambandhāvacchinnasnehatvāvacchinnasnehaniṣṭhakāryatānirūpitatādātmyasambandhāvacchinnajalaniṣṭhakāraṇatā<BR>
kiñciddharmāvacchinnā kāraṇatātvāt' ityanumānena<BR>
jalatvajātisiddhirityarthaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>tejonirūpaṇam</b><BR>
<BR>
<BR>
<b>AnTs_12     uṣṇasparśavat tejaḥ / tad dvividhaṃ nityam anityaṃ ca / niyyaṃ paramāṇurūpam / anityaṃ kāryarūpam / punas trividhaṃ śarīrendriyaviṣayabhedāt / śarīram ādityaloke / indriyaṃ rūpagrāhakaṃ cakṣuḥ kṛṣṇatārāgravarti / viṣayaś caturvidhaḥ / bhaumadivyaudaryākarajabhedāt / bhaumaṃ vahnyādikam / abindhanaṃ divyaṃ vidyudādi / bhuktasya pariṇāmahetur audaryam. ākarajaṃ suvarṇādi //</b><BR>
<BR>
<BR>
uṣṇasparśavat<BR>
tejaḥ/ tat dvividham - nityam anityam ceti/ nityaṃ<BR>
paramāṇurūpam/ anityaṃ kāryarūpam/ punastrividham - śarīraindriya<BR>
- viṣayabhedāt/ śarīramādityaloke/ indriyaṃ rūpagrāhakaṃ cakṣuḥ/<BR>
tacca kṛṣṇatārāgravarti/<BR>
<BR>
<BR>
viṣayaścaturvidhaḥ -<BR>
bhauma-divya-udarya-ākaraja-bhedāt/ bhaumaṃ vahnyādi/ divyamabindhanaṃ<BR>
vidyudādi/ bhuktasya pariṇāmaheturudaryam/ ākarajaṃ suvarṇādi/<BR>
<BR>
<BR>
<b>dīpikā</b><BR>
<BR>
<BR>
tejaso lakṣaṇamāha - uṣṇasparśavaditi/<BR>
'uṣṇaṃ jalam' ityādipratīteḥ tejassaṃyogānuvidhāyitvāt<BR>
nātivyāptiḥ/ viṣayaṃ vibhajate - bhaumeti/<BR>
<BR>
<BR>
<b>suvarṇataijasatvavādaḥ</b><BR>
<BR>
<BR>
nanu suvarṇaṃ<BR>
pārthivaṃ pītatvāt gurutvāt haridrāvat iti cet - na/<BR>
atyantānalasaṃyoge sati ghṛtādau dravatvanāśadarśanena,<BR>
jalamadhyasthaghṛtādau tannāśādarśanena ca asati pratibandhake<BR>
pārthivadravatvanā śāgnisaṃyogayoḥ kāryakāraṇabhāvāvadhāraṇāt<BR>
suvarṇasya atyantānalasaṃyoge sati anucchidyamānadravatvādhikaraṇatvena<BR>
pārthivatvānupapatteḥ pītadravyadravatvanāśapratibandhakatayā<BR>
dravadravyāntarasiddhau naimittikadravatvādhikaraṇatayā jalatvānupapatteḥ<BR>
rūpavattayā vāyvādiṣu anantarbhāvāt taijasatvasiddhiḥ/<BR>
tasyoṣṇasparśabhāsvararūpayoḥ upaṣṭambhakapārthivarūpasparśābhyāṃ<BR>
pratibandhādanupalabdhiḥ/ tasmāt suvarṇaṃ taijasamiti siddham/<BR>
<BR>
<BR>
<b>prakāśikā</b><BR>
<BR>
<BR>
mūle<BR>
abindhanamiti/ adbhiḥ indhanaṃ dīpanaṃ yasya tadityarthaḥ/ bhuktasyeti/<BR>
bhuktasyaudanādeḥ pariṇāmaḥ paripākaḥ, tatra heturityarthaḥ/<BR>
ākarajamiti/ ākaraḥ khaniḥ tatra jātamityarthaḥ/<BR>
<BR>
<BR>
suvarṇasya taijasatvaṃ<BR>
vyavasthāpayituṃ śaṅkate - dīpikāyām nanviti/ pārthivatvasādhakaṃ<BR>
pītatvahetumuktvā taijasatvābhāvasādhakaṃ hetumāha - gurutvāditi/<BR>
etena suvarṇarūpatejasi vijātīyapītarūpaṃ svīkriyate/ 'pītaṃ<BR>
suvarṇaṃ' ityabādhitapratyakṣapratītibalāt/ evaṃ ca taijasatvasya<BR>
nirbādhatayā pṛthivītvaṃ na sidhyatīti kasyacit bhrāntirnirastā/<BR>
gurutvasyāpratyakṣatvena tathā vaktumaśakyatvāditi dik/ suvarṇasya<BR>
pītimagurutvāśrayato 'tiriktatvaṃ vyavasthāpayituṃ anumāne<BR>
aprayojakaśaṅkāvāraṇāya kāryakāraṇabhāvamanukūlatarkaṃ vyavasthāpayati<BR>
- atyantānaleti/ suvarṇasyetyādiḥ/ anumānaprayogastu<BR>
itthamavaseyaḥ - suvarṇaṃ apārthivam asati pratibandhake<BR>
atyantānalasaṃyoge sati anucchidyamānadravatvādhikaraṇatvāt yannaivaṃ<BR>
tannaivam/ yathā pṛthivī/ jalamadhyasthaghṛtādau vyabhicāravāraṇāya asati<BR>
pratibandhaka iti/ agnisaṃyogāsamānādhikaraṇadravatvavatighṛtādau<BR>
vyabhicāravāraṇāya atyantānalasaṃyoge sati iti/<BR>
dravadravyāntarasiddhāviti/ 'atyantānalasaṃyogī pītimāśrayaḥ<BR>
dravatvanāśapratibandhakadravadravyāntarasaṃyuktaḥ atyantānalasaṃyoge 'pi<BR>
anucchidyamānadravatvādhikaraṇatve sati gurutvāta<BR>
jalamadhyasthaghṛtādivat' ityanumānena tatsiddhirdraṣṭavyā/<BR>
jalādikamādāyānumānaparyavasānaṃ vārayati - naimittiketi/ nanu<BR>
uṣṇasparśabhāsvararūpayoḥ upalabdhyabhāvena suvarṇasya taijasatvaṃ<BR>
anupapannaṃ ityata āha - tasyeti/ pratibandhāditi/<BR>
doṣavidhayetyādiḥ/<BR>
<BR>
<b>bālapriyā</b><BR>
<BR>
<BR>
suvarṇaṃ pārthivaṃ<BR>
pītatvāt gurutvāt haridrāvat iti mūle pītatvagurutvābhyāṃ<BR>
dvābhyāṃ hetubhyāṃ suvarṇasya pārthivatvaṃ<BR>
<BR>
<BR>
pūrvapakṣiṇā<BR>
sādhitam/ tatra pītatvarūpeṇa aikena hetunaiva<BR>
pṛthivītvasādhanasambhavāt gurutvarūpadvitīyahetūpanyāso vyartha<BR>
ityāśaṅkyāha - pārthivatvasādhakamiti/ tathā ca pītatvaṃ<BR>
pārthivatvasādhakam/ gurutvaṃ tu tejobhinnatvasādhakam/ na ca<BR>
dvitīyānumānaṃ vyarthamiti vācyam/ paramatanirākaraṇapūrvakaṃ<BR>
svasiddhāntasya kathanīyatayā parābhimatataijasatvanirākaraṇāya<BR>
dvitīyānumānasya āvaśyakatvāditi bhāvaḥ/<BR>
<BR>
<BR>
nanu suvarṇasya<BR>
pārthivatvasādhananaiva arthāt taijasatvābhāvanirṇaye<BR>
anumānāntarapraṇayanavaiyarthyam/ ekenaiva pītatvahetunā<BR>
pārthivatvataijasabhinnatvayoḥ sādhanasambhavāditi cet - atrāhuḥ/<BR>
'suvarṇaṃ pārthivam' ityādyanumāne suvarṇatvaṃ na pakṣatāvacchedakam/<BR>
tathā sati rajatasya pakṣatāvacchedakānākrāntatayā tatra<BR>
pārthivatvāsiddhiprasaṅgāt/ tadarthamanumānāntarapraṇayane gauravācca/<BR>
nāpi rajatasādhāraṇaṃ hiraṇyatvaṃ pakṣatāvacchedakam/ tathā sati<BR>
pakṣatāvacchedakāśrayarajate pītatvarūpahetvabhāvena<BR>
bhāgāsiddhiprasaṅgāt/ tasmāt gurutvahetvanusaraṇam/ gurutvaṃ tu<BR>
rajate 'pyastīti na bhāgāsiddhiriti/<BR>
<BR>
<BR>
vastutastu atra<BR>
pūrvapakṣiṇaḥ suvarṇasya pārthivatvasādhane na nirbharaḥ/ suvarṇe<BR>
pārthivatvābhāvasya kenāpyanuktatayā tadabhāvarūpapṛthivītvamevāstu<BR>
iti pūrvapakṣasyāprasarāt/ 'ākarajaṃ suvarṇādi' iti granthakṛtā<BR>
pūrvasuvarṇasya tejastvakathanāt tadupari suvarṇaṃ tejo na bhavatīti<BR>
pūrvapakṣasyaiva yuktatvāt/ ata eva 'tasmāt suvarṇaṃ taijasam' iti<BR>
siddhānte upasaṃhāro 'pi saṅgacchate/ evaṃ ca suvarṇasya<BR>
tejobhinnatvamapyatra pūrvapakṣiṇā siṣādhayiṣitam/ suvarṇasya<BR>
tejobhinnatvaṃ tu pītatvena hetunā na sādhayituṃ śakyate 'suvarṇaṃ<BR>
pītam' ityākārakābādhitapratyakṣabalāt suvarṇasya tejastve 'pi<BR>
tatra pītatvasyopapatteḥ/ ato gurutvāditi dvitīyahetūpanyāsaḥ/<BR>
'suvarṇaṃ guru' iti pratyakṣābhāvena suvarṇasya tejastve 'pi<BR>
gurutvamupapadyata iti vaktumaśakyam/ ato gurutvaṃ<BR>
tejobhinnatvasādhane samarthamiti bhāvo 'tra pratīyate/ spaṣṭīkṛtaśca<BR>
ayaṃ bhāvaḥ 'etane' ityādigrantheneti/<BR>
<BR>
<BR>
dīpikāyām -<BR>
atyantānalasaṃyoge satītyādi/ ayamarthaḥ - ghṛtādipṛthivyāṃ yat<BR>
dravatvaṃ tasyātyantāgnisaṃyoge sati nāśo bhavati/ tena<BR>
pārthivagatadravatvanāśaṃ prati atyantāgnisaṃyogaḥ kāraṇamiti<BR>
kāryakāraṇabhāvo labhyate/ paraṃ tu tulamadhyasthaghṛtadravatvasya<BR>
atyantāgnisaṃyoge satyapi nāśo na<BR>
bhavatītyanvayavyabhicāraśaṅgāvāraṇāya uktakāryakāraṇabhāve 'asati<BR>
pratibandhake' iti viśeṣaṇaṃ deyam/ tena<BR>
pratibandhakāsamavadhānakālīnaḥ atyantāgnisaṃyogaḥ pārthivadravatvanāśasya<BR>
hetuḥ iti kāryakāraṇabhāvaḥ phalati/ jalamadhyasthaghṛte tu jalasya<BR>
pratibandhakatvāt na dravatvanāśaḥ/ tathā ca<BR>
pratibandhakāsamavahitāgnisaṃyogarūpakāraṇābhāvāt tatra<BR>
dravatvanāśarūpakāryābhāva iti na pūrvoktānvayavyabhicāraḥ/ suvarṇe<BR>
tu atyantāgnisaṃyoge satyapi tatra vidyamānapārthivabhāgasya yat<BR>
dravatvaṃ tannāśo na bhavati/ ataḥ taddravatvanāśapratibandhakaṃ kiñcit<BR>
dravyaṃ suvarṇe 'stīti vaktavyam/ tadeva tejaḥ/ tathā ca suvarṇe<BR>
pṛthivyasādhāraṇānubhūyamānapītarūpagurutvayorāśrayabhūtaḥ<BR>
pārthivabhāgaḥ tadgatadravatvapratibandhakatejobhāga iti<BR>
bhāgadvayamaṅgīkāryam/ tathā anaṅgīkāre suvarṇasya kṛtsnasyāpi<BR>
pārthivatve tadgatadravatvaṃ naśyet/ evaṃ ca atyantāgnisaṃyoge<BR>
pītimāśrayabhāgaḥ duvatvanāśapratibandhakadravadravyāntarasaṃyuktaḥ<BR>
atyantānalasaṃyoge satyapi avināśidravatvavattvāt<BR>
jalamadhyasthaghṛtavat ityanumānena pratibandhakadravadravyāntarasiddhau<BR>
'tat dravyam na pārthivam asati pratibandhake 'tyantāgnisaṃyoge sati<BR>
anucchidyamānadravatvavattvāt yannaivaṃ tannaivaṃ yathā pṛthivī'<BR>
ityanumānena tādṛśadravyāntarasya pṛthivībhinnatve siddhe tasya<BR>
'tādṛśadravyāntaraṃ na jalam taimitikadravatvavattvāt' ityanumānena<BR>
jalatvābhāve siddhe 'tādṛśadravyāntaraṃ na vāyvādikam rūpavattvāt'<BR>
ityanumānena vāyvāditvābhāve ca sati tādṛśadravyaṃ taijasaṃ<BR>
pṛthivyādyaṣṭakānyatve sati dravyatvāt iti pariśeṣānumānena tasya<BR>
taijasatvaṃ sidhyatīti/ na ca tādṛśadravyasya rūpavattvamasiddhamiti kathaṃ<BR>
tena hetunā vāyvādibhedaḥ sādhya iti vācyam/ tasya rūpaśūnyatve<BR>
vāyvādivat dravatvanāśapratibandhakatvānupapattyā rūpavattvasvīkārasya<BR>
āvaśyakatvāt ityāśayāt/ vastuto naimittikadravatvavattvenaiva<BR>
hetunā vāyvādibhedo 'pi śakyaḥ sādhayitum/ tathā ca tejastvena<BR>
nirṇītaṃ pratibandhakaṃ dravyameva suvarṇaṃ hiraṇyamityādibhiḥ<BR>
viśeṣaśabdaiḥ sāmānyaśabdaiśca vyavahriyata iti sidhyati/<BR>
<BR>
<BR>
atredaṃ tattvam -<BR>
pratibandhakābhāvaviśiṣṭaḥ atyantāgnisaṃyogaḥ pārthivadravatvanāśaṃ<BR>
iti heturiti<BR>
<BR>
<BR>
kāryakāraṇabhāvaḥ<BR>
āvaśyakaḥ/ tatra suvarṇasthapārthivabhāgagatadravatvanāśarūpakāryābhāvaḥ<BR>
pratibandhakābhāvaviśiṣṭātyantāgnisaṃyogarūpakāraṇābhāvaprayukta iti<BR>
nirvivādam/ tatra tādṛśaviśiṣṭābhāvarūpaḥ kāraṇābhāvaḥ na<BR>
viśeṣyābhāvāt, atyantāgnisaṃyogarūpasya viśeṣyasya tatra sattvāt/<BR>
kiṃ tu pratibandhakābhāvarūpasya viśeṣaṇasyābhāvādeva vaktavya iti<BR>
pratibandhakaṃ kiñcit dravadravyāntaraṃ tatrāstīti vaktavyam/ tasyāpi<BR>
pṛthivītve taddravatvanāśapratibandhakaṃ dravyāntaraṃ tasyāpi<BR>
tathetyanavasthā syāt/ ataḥ pratibandhakāntaraṃ vinā<BR>
avinaśyaddravatvādeva tanna pṛthivī iti/ ayaṃ dīpikāgranthaḥ<BR>
pārthivabhāgasyāpi dravatvaṃ tejobhāgasyāpi dravatvamityaṅgīkṛtya<BR>
pravṛtta iti pratīyate 'pītadravyadravatvanāśa' 'dravadravyāntara' iti<BR>
padayoḥ svārasyāt/ muktāvalyāṃ tu 'jalamadhyasthamaṣīkṣodavat<BR>
tasyādrutatvāta' iti granthena pārthivabhāgasya dravatvābhāva eva<BR>
pratipāditaḥ/ tanmate suvarṇasya taijasatvasādhakānumānamanyadeveti/<BR>
<BR>
<BR>
prakāśikāyām -<BR>
suvarṇasya pītimagurutvāśrayato 'tiriktatvamiti/ suvarṇaśabdavācyasya<BR>
bhāgaviśeṣasya pṛthivībhāgādatiriktatvamityarthaḥ/<BR>
anumāne 'prayojakaśaṅkāvāraṇāyeti/ suvarṇaśabdavācyasya<BR>
bhāgaviśeṣasya pṛthivyatiriktatvasādhake 'suvarṇam apārthivam<BR>
atyantāgnisaṃyoga sati anucchidyamānadravatvādhikaraṇatvāt'<BR>
ityanumāne atyantāgnisaṃyoge sati<BR>
anucchidyamānadravatvādhikaraṇatvarūpaheturastu apārthivatvarūpasādhyaṃ<BR>
māstu ityaprayojakaśaṅkāyāṃ tadvāraṇāya yadi suvarṇasya<BR>
pārthivatvaṃ syāt tarhi atyantāgnisaṃyoge sati<BR>
ucchidyamānadravatvādhikaraṇameva syāt; pārthivadravatvanāśaṃ prati<BR>
atyantāgnisaṃyogasya kāraṇatvāt<BR>
ityevaṃrūpamanukūlatarkamāhetyarthaḥ/ asati pratibandhake ityasya<BR>
pratibandhakābhāvaviśiṣṭamityarthaḥ/ tasya dravatve 'nvayaḥ/ vaiśiṣṭyaṃ ca<BR>
saṃyogasamavāyaghaṭita ekakālāvacchinnaikādhikaraṇavṛttitvarūpasāmānādhi karaṇyasambandhena/<BR>
atyantānalasaṃyoge sati ityasyāpi<BR>
samavāyaghaṭitoktasāmānādhikaraṇyasambandhena<BR>
atyantāgnisaṃyogaviśiṣṭamityarthaḥ/ anvayaśca tasya dravatve eva/<BR>
jalamadhyasthaghṛtādau vyabhicāravāraṇāyeti/<BR>
apārthivatvarūpasādhyābhāvavati tatra<BR>
anucchidyamānadravatvarūpahetusattvāditi bhāvaḥ/<BR>
agnisaṃyogāsamānādhikaraṇadravatvavati ghṛtādāviti/<BR>
śikyasthaghṛtādau ityarthaḥ/<BR>
<BR>
<BR>
atyantānalasaṃyogītyādi/ pītimāśrayatvamātrasya<BR>
pakṣatāvacchedakatve tadavacchedena ca anumiteruddeśyatve<BR>
agnisaṃyogarahitasyāpi pītimāśrayasya pakṣatāvacchedakākrāntatayā<BR>
tatrāgnisaṃyogaghaṭitasya hetorabhāvāt bhāgāsiddhiḥ syāt iti<BR>
tadvāraṇāya atyantānalasaṃyogīti pakṣaviśeṣaṇam/<BR>
atyantānalasaṃyoginaḥ taijasabhāgasya sādhyaśūnyatvāt bādhaḥ syāt<BR>
iti tadvāraṇāya pītimāśraya iti/ dravadravyāntarasya apratibandhakatve<BR>
tatkalpane 'pi prakṛte nopayoga iti sūcanāya<BR>
dravatvanāśapratibandhaketi sādhyaviśeṣaṇam/ jalamadhyasthaghṛtādau<BR>
pārthivadravatvanāśaṃ prati dravadravyasyaiva pratibandhakatvadarśanāt<BR>
prakṛte 'pi pratibandhakaṃ dravyaṃ dravameva syādityabhipretya draveti<BR>
viśeṣaṇam/ anumānaparyavasānamiti/<BR>
ajijñāsitārthaṃsiddhirūpamarthāntaraṃ vārayitumityarthaḥ/<BR>
<BR>
<BR>
nanu yadi suvarṇaṃ<BR>
taijasaṃ bhavet tarhi tejoguṇayoḥ uṣṇasparśabhāsvaraśuklarūpayoḥ<BR>
suvarṇe upalabdhiḥ syāt/ yataḥ na tayoḥ suvarṇe upalabdhiḥ ataḥ suvarṇaṃ<BR>
na taijasamiti śaṅkānirāsārthaḥ tasyeti grantha ityāha---nanu<BR>
uṣṇasparśeti/ vastutaḥ suvarṇe vidyamānayorapi uṣṇasparśaśuklarūpayoḥ<BR>
pratyakṣaṃ prati pārthivagatasparśarūpe pratibandhake iti<BR>
dīpikāyāmuktam/ tacca pratibandhakatvaṃ doṣavidhayā na tu tadvattābuddhiṃ<BR>
prati tadabhāvavattājñānavidhayetyabhipretyāha ---<BR>
<BR>
<BR>
doṣavidhayetyādiriti/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>vāyunirūpaṇam</b><BR>
<BR>
<BR>
<b>AnTs_13     rūparahitasparśavān vāyuḥ / sa dvividho nityo 'nityaś ca / nityaḥ paramāṇurūpaḥ / anityaḥ kāryarūpaḥ / punas trividhaḥ śarīrendriyaviṣayabhedāt / śarīraṃ vāyuloke / indriyaṃ sparśagrāhakaṃ tvaksarvaśarīravarti / viṣayo vṛkṣādikampanahetuḥ // śarīrāntaḥsaṃcārī vāyuḥ prāṇaḥ / sa caiko 'py upādhibhedāt prāṇāpānādisaṃjñā labhate //</b><BR>
<BR>
<BR>
rūparahitasparśavān vāyuḥ/ saḥ dvividhaḥ/ nityaḥ anityaśca<BR>
iti/ nityaḥ paramāṇurūpaḥ/ anityaḥ kāryarūpaḥ/ punastrividhaḥ ---<BR>
śarīra - indriya - viṣayabhedāt/ śarīram vāyuloke/ indriyaṃ<BR>
sparśagrāhakaṃ tvak/ sarvaśarīravṛttiḥ/ viṣayo vṛkṣādikampanahetuḥ<BR>
vāyuḥ/ śarīrāntassañcārī vāyuḥ prāṇaḥ/ sa caiko 'pi upādhibhedāt<BR>
prāṇāpānādisaṃjñāṃ labhate/<BR>
<BR>
<BR>
<b>dīpikā</b><BR>
<BR>
<BR>
vāyuṃ lakṣayati -<BR>
rūparahiteti/ ākāśādau ativyāptivāraṇāya sparśavāniti/<BR>
pṛthivyādau ativyāptivāraṇāya rūparahiteti/ prāṇasya kutrāntarbhāva<BR>
ityata āha - śarīreti/ sa ceti/ eka eva prāṇaḥ sthānabhedāt<BR>
prāṇāpānādiśabdaiḥ vyavahriyata ityarthaḥ/<BR>
<BR>
<BR>
sparśānumeyo vāyuḥ/<BR>
tathā hi - yo 'yaṃ vāyaiṃ vāti sati anuṣṇāśītasparśaṃ upalabhyate sa<BR>
kvacidāśritaḥ guṇatvāt rūpavat/ na cāsya āśrayaḥ pṛthivī,<BR>
udbhūtasparśaṃvatpārthivasya udbhūtarūpavattvaniyamāt/ na jalatejasī,<BR>
anuṣṇāśītasparśavattvāt/ na vibhucatuṣṭayam,<BR>
sarvatropalabdhiprasaṅgāt/ na manaḥ, paramāṇusparśasya atīndriyatvāt/<BR>
tasmāt ya. pratīyamānasparśāśrayaḥ sa vāyuḥ (eva)/<BR>
<BR>
<BR>
nanu vāyuḥ pratyakṣaḥ<BR>
pratyakṣasparśāśrayatvāt ghaṭavat iti cet - na/<BR>
udbhūtarūpavattvasyopādhitvāt/ 'yatra dravyatve sati<BR>
bahirindriyajanyapratyakṣatvam, tatra udbhūtarūpavattvam' iti<BR>
sādhyavyāpakatvam/ pakṣe sādhanāvyāpakatvam/ na caivaṃ<BR>
taptavāristhatejaso 'pi apratyakṣatvāpattiḥ iṣṭatvāt/ tasmāt<BR>
rūparahitatvāt vāyuḥ apratyakṣaḥ/<BR>
<BR>
<BR>
<b>prakāśikā</b><BR>
<BR>
<BR>
śarīreti iti/<BR>
tathā ca prāṇasya viṣaye antarbhāva iti bhāvaḥ/ sthānabhedāditi/ 'hṛdi<BR>
prāṇa' ityādikośoktasthānabhedādityarthaḥ/ mukhanāsikābhyāṃ<BR>
niṣkramaṇapraveśanāt prāṇaḥ/ malādīnāmadhonayanāt apānaḥ/ āhāreṣu<BR>
pākārthaṃ vahneḥ samunnayanāt samānaḥ/ ūrdhvanayanāt udānaḥ/<BR>
nāḍīmukheṣu vitananāt vyānaḥ/<BR>
<BR>
<BR>
svamataṃ darśaṃyati - sparśānumeya iti/<BR>
asya - upalabhyamānasparśasya āśrayaḥ pṛthivī na ca ityanvayaḥ/<BR>
catuṣṭayamiti/ idaṃ ākāśādipratyekabhedasādhanābhiprāyeṇa/<BR>
sarvatropalabdhiprasaṅgāditi/ sparśasyetyādiḥ/ ākāśādīnāṃ<BR>
vibhutvāditi bhāvaḥ/<BR>
<BR>
<BR>
pratyakṣaḥ - bahirindriyajanyapratyakṣaviṣayaḥ/<BR>
anudbhūtasparśāśraye tvagindriye vyabhicāravāraṇāya pratyakṣeti/<BR>
upādhitvāditi/ tathā ca hetau upādhivyabhicāreṇa<BR>
sādhyavyabhicāronnayanasambhavāt na pratyakṣatvasiddhiriti bhāvaḥ/ nanu<BR>
tādṛśapratyakṣatvasya guṇādāvapi sattvena tatrodbhūtarūpābhāvena<BR>
sādhyāvyāpakatvāt kathaṃ tasyopādhikatvamityata āha - yatreti/ tathā<BR>
ca pakṣadharmāvacchinnasādhyavyāpako 'yaṃ upādhiriti bhāvaḥ/<BR>
evaṃ-pratyakṣasparśāśrayasyāpi udbhetarūpābhāvena pratyakṣatvānaṅgīkāre '<BR>
apratyakṣatvāpattiriti/ udbhūtarūpābhāvāditi bhāvaḥ/<BR>
<BR>
<BR>
<b>bālapriyā</b><BR>
<BR>
na vibhucatuṣṭayam<BR>
ityasya vibhucatuṣṭayatvāvacchinnapratiyogitākabhedavāniti nārthaḥ;<BR>
vibhāvapi pratyekaṃ taccatuṣṭayabhedasambhavenābhimatāsiddheḥ/ api tu<BR>
upalabhyamānasparśāśrayaḥ ākāśādyātmāntānyatamabhinna iti artho<BR>
vivakṣita ityāśayenāha -<BR>
idamākāśādipratyekabhedasādhanābhiprāyeṇeti/<BR>
<BR>
<BR>
tathā ca hetāviti/ 'pratyakṣasparśāśrayatvaṃ<BR>
pratyakṣatvavyabhicāri pratyakṣatvavyāpakodbhūtarūpavyabhicāritvāt;<BR>
yat yadvyāpakavyabhicāri tat tadvyabhicāri' iti prayogo 'tra<BR>
vivakṣitaḥ/ nanu 'vāyuḥ bahirindriyajanyapratyakṣaviṣayaḥ<BR>
pratyakṣasparśāśrayatvāt' ityanumāne udbhūtarūpasya upādhitvaṃ na<BR>
sambhavati/ upādheḥ udbhūtarūpasya sādhyavyāpakatvābhāvāt<BR>
bahirindriyajanyapratyakṣaviṣayatvavati guṇādau udbhūtarūpābhāvāt<BR>
ityāśaṅkate - nanu tādṛśapratyakṣatvasyetyādinā/<BR>
bahirindriyajanyapratyakṣaviṣayatvasyetyarthaḥ/ tathā ceti/ pakṣaḥ vāyuḥ<BR>
tadgatadharmaḥ dravyatvam tadavacchinnaṃ sāmānādhikaraṇyasambandhena<BR>
tadviśiṣṭaṃ sādhyaṃ bahirindriyajanyapratyakṣaviṣayatvaṃ tadvyāpaka<BR>
ityarthaḥ/ evaṃ ca dravyatvaviśiṣṭabahirindriyajanyapratyakṣaviṣayatvaṃ<BR>
guṇādau nāsti tatra dravyatvarūpaviśeṣaṇābhāvāt/ api tu dravye<BR>
ghaṭādāvevāsti/ tatra ca udbhūtarūpamastīti udbhūtarūpasya<BR>
pakṣadharmāvacchinnasādhyavyāpakatvādupādhitvamupapadyata iti/ upādhirhi<BR>
kevalasādhyavyāpakaḥ, pakṣadharmāvacchinnasādhyavyāpakaḥ,<BR>
sādhanāvacchinnasādhyavyāpaka iti trividhaḥ/ tatra<BR>
madhyamo 'yamupādhiriti bhāvaḥ/ evamiti vyākhyeyaṃ padam/ tasya<BR>
vyākhyānaṃ pratyakṣasparśāśrayasyāpyudbhūtarūpābhāvena<BR>
pratyakṣatvānaṅgīkāra iti/ udbhūtarūpasya sādhyavyāpakasya<BR>
vāyāvabhāvena vyāpakābhāvāt vyāpyābhāva iti rītyā<BR>
pratyakṣatvābhāvasya siddheriti bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>sṛṣṭisaṃhāraprakriyā</b><BR>
<BR>
<BR>
idānīṃ<BR>
kāryarūpapṛthivyādicatuṣṭayasya utpattivināśakramaḥ kathyate/ īśvarasya<BR>
cikīrṣāvaśāt paramāṇuṣu kriyā<BR>
<BR>
<BR>
jāyate/ tataḥ<BR>
paramāṇudvayasaṃyoge sati dvyaṇukamutpadyate/ tribhireva dvyaṇukaiḥ<BR>
tryaṇukaṃ utpadyate/ evaṃ caturaṇukādikrameṇa mahatī pṛthivī, mahatya<BR>
āpaḥ, mahattejaḥ, mahāvāyuḥ utpadyate/ evamutpannasya kāryadravyasya<BR>
saṃjihīrṣāvaśāt kriyayā paramāṇudvayavibhāge dvyaṇukanāśa<BR>
ityevaṃ pṛthivyādināśaḥ/ asamavāyikāraṇanāśāt dvyaṇukanāśaḥ/<BR>
samavāyikāraṇanāśāt tryaṇukānāśa iti saṃpradāyaḥ/<BR>
sarvatrāsamavāyikāraṇanāśāt dravyanāśa iti navīnāḥ/<BR>
<BR>
<BR>
kiṃ punaḥ<BR>
paramāṇusadbhāve pramāṇam? ucyate - jālasūryamarīcisthaṃ sarvataḥ<BR>
sūkṣmatamaṃ yat dravyaṃ upalabhyate tatsāvayavam cākṣuṣadravyatvāt<BR>
ghaṭavat/ tryaṇukāvayavo 'pi sāvayavaḥ mahadārambhakatvāt kapālavat/<BR>
yaḥ dvyaṇukāvayavaḥ sa eva paramāṇuḥ/ sa ca nityaḥ, tasyāpi kāryatve<BR>
anavasthāprasaṅgāt/ sṛṣṭipralayasadbhāve 'dhātā yathāpūrvaṃ<BR>
akalpayat' ityādi śrutireva pramāṇam/<BR>
'sarvakāryadravyadhvaṃso 'vāntarapralayaḥ, sarvabhāvakāryadhvaṃso<BR>
mahāpralayaḥ' iti vivekaḥ/<BR>
<BR>
<BR>
<b>prakāśikā</b><BR>
<BR>
<BR>
nanu paramāṇupuñjasyaiva ghaṭādirūpatvena<BR>
atiriktāvayavinaḥ asattvāt pṛthivyādicatuṣṭayasya<BR>
nityatvānityatvābhyāṃ vibhāgakathanamanupapannaṃ ityāśaṅkāṃ<BR>
vārayati -- idānīmiti/ pṛthivyādicatuṣṭayanirūpaṇānantaram<BR>
ityarthaḥ/ vdyaṇukanāśa ityasya paramāṇudvayasaṃyoganāśādityādiḥ/<BR>
sarvatreti/ janyadravyasāmānya ityarthaḥ/ sarvatra ekarītirevocitā<BR>
iti bhāvaḥ/<BR>
<BR>
<BR>
cākṣuṣadravyatvāditi/<BR>
cākṣuṣatve sati dravyatvādityarthaḥ/ rūpādau ātmani ca<BR>
vyabhicāravāraṇāya viśeṣyaviśeṣaṇe/ na ca idaṃ aprayojakamiti<BR>
śaṅkyam/ cākṣuṣaṃ prati kāraṇasya mahattvasya truṭāvapekṣitatayā<BR>
sāvayavatvaṃ vinā avayavasaṅkhyājanyasya tasya svīkartumaśakyatvādinti<BR>
saṅkṣepaḥ/ yatkiciñjjanyadravyadhvaṃsasya idānīmapi sattvāt sarveti/<BR>
nityadravyāṇāṃ dhvaṃsāsambhavāt kāryeti/ paramāṇuniṣṭharūpādīnāṃ<BR>
tadānīmapi sattvāt dravyeti/ dhvaṃsānāṃ dhvaṃsāṃsaṃbhavena<BR>
mahāpralaye 'pi sattvāt bhāvetīti dik/<BR>
<BR>
<BR>
<b>bālapriyā</b><BR>
<BR>
<BR>
paramāṇupuñjasyaiveti/ paramāṇusamūhasyaivetyarthaḥ/<BR>
atiriktāvayavina iti/ paramāṇubhinnasya avayavina ityarthaḥ/<BR>
vibhāgakathanamanupapannamiti/ anityasya pṛthivyādicatuṣṭayasyābhāvāt<BR>
iti bhāvaḥ/ mūle cikīrṣāvaśāditi/ sisṛkṣāvaśādityarthaḥ/<BR>
tribhireva vdyaṇukairiti/ dvābhyāṃ dvyaṇukābhyāṃ tryaṇukotpattiḥ na<BR>
bhavati/ tryaṇukamiti<BR>
1tritvasaṅkhyākāṇvavayavakatvapravṛttinimittakatryaṇukaśabdānupapatteriti<BR>
matvā evamuktam/ kāryadravyasya saṃjihīrṣāvaśāditi/<BR>
kāryandravyaviṣayakeśvarakartṛkasaṃhārecchāvaśādityarthaḥ/<BR>
asamavāyikāraṇanāśāditi/ dvyaṇukasya asamavāyikāraṇaṃ yaḥ<BR>
<BR>
<BR>
paramāṇudvayasaṃyogaḥ<BR>
tasya nāśāt dvyaṇukasya nāśa ityarthaḥ/ samavāyikāraṇanāśāt<BR>
tryaṇukanāśa iti tryaṇukasya yat samavāyikāraṇaṃ dvyaṇukaṃ tasya<BR>
nāśāt tryaṇukanāśa ityarthaḥ/ dvyaṇukasya tu<BR>
samavāyikāraṇanāśāt nāśo na vaktuṃ śakyate/ samavāyikāraṇasya<BR>
paramāṇoḥ nāśāsambhavāditi bhāvaḥ/ jālasūryetyādi/ prathamānumānaṃ<BR>
dvyaṇukasādhakam, dvitīyānumānaṃ paramāṇusādhakamiti vivekaḥ/<BR>
<BR>
<BR>
cākṣuṣadravyatvādityasya<BR>
cākṣuṣaṃ ca tat dravyatvaṃ ceti samāse ghaṭādau cākṣuṣaṃ yat dravyatvaṃ<BR>
tasyaiva ātmani sattvena sāvayavatvābhāvavati tatra hetoḥ vyabhicāraḥ<BR>
syāt/ ataḥ cākṣuṣaṃ ca tat dravyaṃ ca cākṣuṣadravyaṃ tasya bhāvaḥ iti<BR>
<BR>
<BR>
<BR>
-------------------------------------------------------<BR>
<BR>
<BR>
1. tritvasaṃkhyāketi/<BR>
trīṇi aṇūni yasya tat tryaṇukamiti vigrahaḥ/ tathā ca<BR>
tritvaṃsaṃkhyāviśiṣṭāṇvavayavakatvaṃ tryaṇukaśabdasya pravṛttinimittam/<BR>
tatra tribhirdvyaṇukaiḥ tryaṇukotpattāveva saṃgacchata iti bhāvaḥ/<BR>
<BR>
<BR>
----------------------------------------<BR>
<BR>
<BR>
cākṣuṣadravyaṃ tasya<BR>
bhāvaḥ iti samāso 'tra vivakṣitaḥ/ tena cākṣuṣatvaviśiṣṭadravyatvaṃ<BR>
heturiti phalati/ vaiśiṣṭyaṃ ca sāmānādhikaraṇyasambandhena/ ātmani<BR>
cākṣuṣatvarūpaviśeṣaṇābhāvāt viśiṣṭadravyatvarūpo hetuḥ nāstīti<BR>
na vyabhicāra<BR>
<BR>
<BR>
ityāśayenāha -<BR>
cākṣuṣatve sati dravyatvādityartha iti/ cākṣuṣatvamātroktau<BR>
sāvayavatvarūpasādhyābhāvavati rūpādau cākṣuṣatvasattvāt vyabhicāra<BR>
iti tadvāraṇāya dravyatvopādānam/ dravyatvamātroktau ātmani<BR>
vyabhicāra iti tadvāraṇāya dravyatvopādānam/ dravyatvamātroktau<BR>
ātmani vyabhicāra iti tadvāraṇāya<BR>
cakṣurindriyajanyapratyakṣaviṣayatvarūpacākṣuṣatvopādānam/<BR>
viśeṣyaviśeṣaṇe iti/ viśeṣyaṃ dravyatvam/ viśeṣaṇaṃ<BR>
cākṣuṣatvam/<BR>
<BR>
<BR>
na<BR>
cedamaprayojakamiti/ cākṣuṣadravyatvarūpaheturastu,<BR>
sāvayavatvarūpasādhyaṃ māstu ityāśaṅkāyāṃ<BR>
tadvārakatarkābhāvādityarthaḥ/ aprayojakam ityasya<BR>
vyabhicāraśaṅkānivartakatarkaṃśūnyamityarthaḥ/ tryaṇukarūpe pakṣe<BR>
sāvayavatvaṃ nāsti cet cākṣuṣadravyatvarūpaheturapi na syāt/<BR>
cākṣuṣapratyakṣaṃ prati mahattvasya kāraṇatayā tryaṇuke mahattvaṃ yadi syāt<BR>
tadaiva cākṣuṣatvaṃ tasya bhavet/ tryaṇuke mahattvaṃ tu<BR>
avayavagatabahutvasaṅkhyājanyamiti tryaṇukaṃ sāvayavamiti<BR>
aṅgīkāryam/ tathā ca sāvayavatvasya mahattvadvārā<BR>
tryaṇukacākṣuṣatvaprayojakatvāt sāvayavatvacākṣuṣatvayoḥ<BR>
<BR>
<BR>
prayojyaprayojakabhāvarūpānukūlatarkasadbhāvāt<BR>
nedamanumānaṃ aprayojakam ityāśayaḥ/<BR>
<BR>
<BR>
nanu<BR>
tryaṇukagatamahattvasya nityatvasvīkāreṇa avayavasaṅkhyājanyatvasya<BR>
anāvaśyakatvāt sāvayavatvaṃ vināpi cākṣuṣatvopapatteḥ<BR>
aprayojakameva dvyaṇukasādhakatvenopanyastamanumānam<BR>
ityāśaṅkyāha - saṅkṣepa iti/<BR>
aṇuvyavahārasyāṇuparimāṇanibandhanatayā<BR>
tadāśrayadvyaṇukākhyāṇuvastunaḥ avaśyāṅgīkaraṇīyatvāditi bhāvaḥ/<BR>
<BR>
<BR>
sarvabhāvakāryadhvaṃsaḥ<BR>
mahāpralaya iti/ mahāpralayānantaraṃ punaḥ sṛṣṭyanabhyupagamenedam/<BR>
tadabhyupagame tu punaḥ sṛṣṭyupayogidharmādharmayorāvaśyakatvāt<BR>
sarvaṃbhāvakāryadhvaṃsarūpo mahāpralaya eva na syāt ityavadheyam/<BR>
'dhātā yathāpūrvamakalpayat' iti śrutistu<BR>
avāntarapralayānantarasṛṣṭiviṣayeti teṣāmāśayaḥ/ mahāpralaye 'pi<BR>
sattvāditi/ tathā ca sarvakāryāntargatadhvaṃsasya dhvaṃsābhāvāt<BR>
sarvakāryadhvaṃsarūpalakṣaṇāsambhavaḥ syāt iti tadvāraṇāya<BR>
bhāvapadamiti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>ākāśanirūpaṇam</b><BR>
<BR>
<BR>
<b>AnTs_14     śabdaguṇam ākāśam / tac caikaṃ vibhu nityaṃ ca //</b><BR>
<BR>
<BR>
śabdaguṇakamākāśam/ tacca ekam, vibhu, nityam ca/<BR>
<BR>
<BR>
<b>dīpikā</b><BR>
<BR>
<BR>
ākāśaṃ lakṣayati -<BR>
śabdaguṇakamiti/ nanu ākāśamapi pṛthivyādivannānā kiṃ? netyāha -<BR>
taccaikamiti/ bhede pramāṇābhāvāt ityarthaḥ/ ekatvādeva sarvatra<BR>
śabdopalabdheḥ vibhutvaṃ aṅgīkartavyamityāha- vibhviti/<BR>
sarvamūrtadravyasaṃyogitvam vibhutvam/ mūrtatvam<BR>
paricchinnaparimāṇavattvaṃ, kriyāvattvam vā/ vibhutvādeva ātmavat<BR>
nityaṃ ityāha - nityaṃ ceti/<BR>
<BR>
<BR>
<b>prakāśikā</b><BR>
<BR>
<BR>
śabdaguṇakamityatra<BR>
śabdavaditi vaktavye tathākathanaṃ 'ākāśe śabda eva viśeṣaguṇa' iti<BR>
dyotanāya/ ghaṭākāśo maṭhākāśa ityādivyavahārasyopādhikṛtatvena<BR>
asādhakatvāt ākāśasya anekatve pramāṇaṃ netyāha - bheda iti/<BR>
ekatvāditi/<BR>
<BR>
<BR>
ākāśasyetyādiḥ/<BR>
nanvekatve 'pi avibhutvaṃmastu ityata āha - sarvatreti/<BR>
sarvadigavacchedenetyarthaḥ/ paricchinnaparimāṇavattvamiti/ yadi<BR>
paricchinnasya apakarṣāśrayatvātmakatayā paramaṇoraṇutaratvena<BR>
dvyaṇukaparimāṇāpekṣayā paramāṇuparimāṇasya apakṛṣṭatvābhāvāt<BR>
paramāṇuṣu avyāptamidaṃ lakṣaṇamityucyate tadāpyāhakriyāvattvamiti/<BR>
vastutastu lāghavamevottarakalpānusaraṇe bījam iti dhyeyam/<BR>
<BR>
<BR>
<b>bālapriyā</b><BR>
<BR>
<BR>
nanu ghaṭākāśaḥ<BR>
maṭhākāśa ityādivyavahārāt ākāśe 'pi bhedo 'stītyavagamyate/<BR>
tathā ca bhede pramāṇābhāvāditi dīpikoktiḥ na saṅgacchate/<BR>
uktavyavahārasyaiva ākāśasyānekatve pramāṇatvāt ityāśaṅkya<BR>
ghaṭamaṭhādirūpo ya ākāśasya avacchedakaḥ padārthaḥ tadgataṃ<BR>
bhedamāśritya ghaṭākāśo maṭhākāśa ityādivyavahāraḥ, na tu<BR>
ākāśagataṃ bhedam/ ataḥ sa na bhede pramāṇamiti samādhānaṃ abhiprayan<BR>
āha - ghaṭākāśa iti/ upādhikṛtatveneti/<BR>
<BR>
<BR>
ghaṭamaṭhajñadirūpāvacchedakagatabhedānimittakatvenetyarthaḥ/<BR>
asādhakatvāditi/ ākāśabhedāsādhakatvādityarthaḥ/<BR>
<BR>
<BR>
aṇutaratveneti/<BR>
utkarṣāśrayāṇuparimāṇavattvenetyarthaḥ/<BR>
<BR>
<BR>
nanu paricchinnatvaṃ<BR>
nāpakarṣāśrayatvam/ api tu paramamahatparimāṇabhinnatvam,<BR>
ākāśādicatuṣṭayānyatamāsamavetatvaṃ vā/ tathā ca<BR>
paramamahatparimāṇānyaparimāṇavattvaṃ<BR>
ākāśādicatuṣṭayānyatamāsamavetaparimāṇavattvaṃ vā mūrtatvam, tacca<BR>
paramāṇuṣvapi vartata iti na tatrāvyāptiḥ/ ato<BR>
dvitīyalakṣaṇānusaraṇe nāvyāptirheturityāśaṅkyāha - vastutasatu<BR>
iti/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>kālanirūpaṇam</b><BR>
<BR>
<BR>
<b>AnTs_15     atītādivyavahārahetuḥ kālaḥ / sa caiko vibhur nityaś ca //</b><BR>
<BR>
<BR>
atītādivyavahārahetuḥ kālaḥ/ sa ca ekaḥ vibhuḥ nityaśca/<BR>
<BR>
<BR>
<b>dīpikā</b><BR>
<BR>
<BR>
kālaṃ lakṣayati -<BR>
atīteti/ sarvādhāraḥ kālaḥ sarvaṅkāryanimittakāraṇam/<BR>
<BR>
<BR>
<b>prakāśikā</b><BR>
<BR>
<BR>
atītādivyavahārahetuḥ kāla iti mūle ādinā<BR>
anāgatādiparigrahaḥ/ atītatvaṃ ca vartamānadhvaṃsapratiyogitvam/<BR>
<BR>
<BR>
varnamānatvam iha<BR>
śabdaprayogādhikaraṇakālavṛttivam/ bhaviṣyatvaṃ ca<BR>
vartamānaprāgabhāvapratiyogitvaṃ/ atra sarvatra kālasya ghaṭakatayā<BR>
śabdaprayogarūpātītādivyavahāre hetutvaṃ tasya iti dhyeyam/ na ca<BR>
tādṛśavyavahāraḥ sūryaparispandopādhimādāya sambhavatīti vācyam/<BR>
anugatasya vyavahārasya anugataviṣayaṃ vinā asambhavena<BR>
atiriktakālasvīkārāditi dik/ sarvādhāra iti/<BR>
kālikasambandhenetyādiḥ/ atra vibhinnakālikayoḥ<BR>
ādhārādheyabhāvavirahāt kriyādeḥ sarvādhāratvaśaṅkaiva<BR>
nāvataratīti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
nanu ghaṭaḥ atītaḥ<BR>
vartamānaḥ bhaviṣyan ityādiśabdaprayogaḥ kālasya yaḥ upādhiḥ<BR>
avacchedakaḥ sūryaparispandaḥ taddhetukaḥ/ tathā ca atīta ityasya<BR>
śabdaprayogādhikaraṇasūryaparispandavṛttidhvaṃsapratiyogītyarthaḥ/<BR>
vartamāna ityasya śabdaprayogādhikaraṇasūryaparispandavṛttirityarthaḥ/<BR>
bhaviṣyannityasya<BR>
śabdaprayogādhikaraṇasūryaparispandavṛttiprāgabhāvapratiyogītyarthaḥ/<BR>
tathā ca na kālaḥ sidhyati ityāśaṅkate - na ca tādṛśavyavahāra<BR>
iti/ samādhatte - anugatasyeti/ ekarūpaḥ atītaḥ ityādiḥ vyavahāraḥ<BR>
ekarūpaṃ viṣayaṃ vinā na sambhavati iti ekaḥ kālaḥ svīkaraṇīyaḥ/<BR>
sūryaparispandastu anekaḥ/ ataḥ kālaghaṭanayaiva atītatvādikaṃ<BR>
nirvācyaṃ iti bhāvaḥ/<BR>
<BR>
<BR>
api ca sūryaparispandaḥ<BR>
atītādiviṣayeṣu sākṣātsambandhena nāsti/ ataḥ<BR>
1svāśrayatapanasaṃyogisaṃyogādirūpaparamparāsambandhenaiva<BR>
sūryaparispandavṛttitvaṃ ghaṭādervaktavyam/ tadapekṣatā lāghavāt<BR>
sākṣātsambandhaśālikālasvīkaraṇamevocitamityāśayenāha - digiti/<BR>
viṣayatāsambandhena sarvādhāratvaṃ jñānasyāpyasti ityāśaṅkya<BR>
kālikasambandhenetyādiriti kathitam/<BR>
sarvapadārthaniṣṭhakālikasambandhāvacchinnādheyatānirūpitādhikaraṇatvaṃ<BR>
sarvādhāratvamatra vivakṣitamiti bhāvaḥ/<BR>
<BR>
<BR>
----------------------------------------<BR>
<BR>
<BR>
1. svāśrayeti/ svaṃ<BR>
sūryaparispandaḥ tadāśrayaḥ sūryaḥ tatsaṃyogī kālaḥ tatsaṃyogī<BR>
ghaṭasya/<BR>
<BR>
<BR>
----------------------------------------<BR>
<BR>
<BR>
nanu kriyāmātraṃ<BR>
kālopādhiriti siddhāntāt kriyāyāḥ kālikasambandhena<BR>
sarvādhāratvasattvāt tatrātivyāptirityata āha - atra<BR>
vibhinnakālikayoriti/ kriyāyāḥ<BR>
tatsamakālavartisakalapadārthādhāratve 'pi<BR>
tadasamakālavartipadārthādhāratvaṃ na saṃbhavati,<BR>
bhinnakālikayorādhārādheyabhāvavirahāt/ sarvādhāratvamityatra<BR>
sarvapadaṃ tu sakalakālavartisarvapadārthaparam, ato na<BR>
kriyāyāmativyāptiriti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>diṅnirūpaṇam</b><BR>
<BR>
<BR>
<b>AnTs_16     prācyādivyavahārahetur dik / sā caikā vibhvī nityā ca //</b><BR>
<BR>
<BR>
prācyādivyavahārahetuḥ dik/ sā ca ekā vibhvī nityā ca/<BR>
<BR>
<BR>
<b>dīpikā</b><BR>
<BR>
<BR>
diśo lakṣaṇamāha -<BR>
prācīti/ digapi kāryamātranimittakāraṇam/<BR>
<BR>
<BR>
<b>prakāśikā</b><BR>
<BR>
<BR>
prācyādivyavahārahetuḥ iti mūle ādinā<BR>
pratīcyādiparigrahaḥ/ udayācalasannihitamūrtāvacchinnā dik prācī/<BR>
astācalasannihitamūrtāvacchinna dik pratīcī/<BR>
merusannihitamūrtāvacchinna dik udīcī/ tadvyavahitamūrtāvacchinnā<BR>
tu dakṣiṇā/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>ātmanirūpaṇam</b><BR>
<BR>
<BR>
<b>AnTs_17[1]     jñānādhikaraṇam ātmā / sa dvividhaḥ paramātmā jīvātmā ca / tatreśvaraḥ sarvajñaḥ paramātmaika eva / jīvātmā pratiśarīraṃ bhinno vibhur nityaś ca //</b><BR>
<BR>
<BR>
<BR>
jñānādhikaraṇam ātmā/ saḥ dvividhaḥ jīvātmā paramātmā ceti/<BR>
<BR>
<BR>
<b>īśvarasādhanam</b><BR>
<BR>
<BR>
tatreśvaraḥ sarvajñaḥ<BR>
paramātmā eka eva/<BR>
<BR>
<BR>
<b>jīvātmanirūpaṇam</b><BR>
<BR>
<BR>
jīvastu<BR>
pratiśarīraṃ bhinnaḥ/ vibhuḥ nityaśca/<BR>
<BR>
<BR>
<b>dīpikā</b><BR>
<BR>
<BR>
ātmano lakṣaṇamāha<BR>
- jñāneti/ ātmānaṃ vibhajate - sa dvividha iti/<BR>
<BR>
<BR>
paramātmano lakṣaṇamāha<BR>
- tatreti/ nityajñānādhikaraṇatvam īśvaratvam/ nanu<BR>
īśvarasadbhāve kiṃ pramāṇam? na tāvat pratyakṣam/ taddhi bāhyaṃ<BR>
āntaraṃ vā/ nādyaḥ, arūpidravyatvāt/ na dvitīyaḥ,<BR>
ātmasukhaduḥkhādivyatiriktatvāt/ nāpyanumānam, liṅgābhāvāt/<BR>
nāpyāgamaḥ, tathāvidhāgamābhāvāt iti cet - na/ 'aṅkurādikaṃ<BR>
sakartṛkaṃ kāryatvāte ghaṭavat' ityanumānasyaiva pramāṇatvāt/<BR>
upādānagocarāparokṣajñānacikīrṣākṛtimattvaṃ kartṛtvam/ upādānaṃ<BR>
samavāyikāraṇam/ sakalaparamāṇvādisūkṣmadarśitvāt sarvajñatvam/ 'yaḥ<BR>
sarvajñaḥ sarvaṃvit' ityādyāgamo 'pi tatra pramāṇam/<BR>
<BR>
<BR>
jīvasya lakṣaṇamāha -<BR>
jīva iti/ sukhādyāśrayatvaṃ jīvalakṣaṇam/ nanu 'manuṣyo 'ham',<BR>
'brāhmaṇo 'ham' ityādau sarvatra ahaṃpratyaye śarīrasyaiva viṣayatvāt<BR>
śarīrameva ātmā iti cet - na/ śarīrasya ātmatve<BR>
karapādādināśe śarīranāśāt ātmano 'pi nāśaprasaṅgāt/ nāpi<BR>
indriyāṇāṃ ātmatvam 'yo 'haṃ ghaṭaṃ adrākṣam so 'haṃ idānīṃ<BR>
spṛśāmi' ityanusandhānābhāvaprasaṅgāt/ anyānubhūter'the<BR>
anyasyānusandhānāyogāt/ tasmāt dehendriyavyatiriktaḥ jīvaḥ<BR>
sukhaduḥkhādivaicitryāt pratiśarīraṃ bhinnaḥ/ sa ca na paramāṇuḥ/<BR>
sarvaśarīravyāpisukhādyanupalabdhiprasaṅgāt/ na madhyamaparimāṇavān/<BR>
tathā sati anityatvaprasaṅgena kṛtahāna - akṛtābhyāgamaprasaṅgāt/<BR>
tasmāt nityaḥ vibhuḥ jīvaḥ/<BR>
<BR>
<BR>
<b>prakāśikā</b><BR>
<BR>
<BR>
mūle jñānādhikaraṇamiti/ samavāyena<BR>
jñānavadityarthaḥ/ tatra - tayormadhye/ dīpikāyām<BR>
nityajñānādhikaraṇatvamiti/ na ca '(nityaṃ) vijñānaṃ ānandaṃ brahma' iti<BR>
śrutvā virodha iti vācyam/ ānandapadasya ānandavadarthakatāyā<BR>
iva vijñānapadasyāpi<BR>
<BR>
<BR>
vijñānavadarthakatāsvīkāreṇa avirodhāt/ na ca ānandapadasyaiva<BR>
tādṛśārthakatvamasiddhamiti vācyam/ arśa ādyajantatvāṅgīkāreṇa<BR>
tādṛśārthasiddheḥ/ anyathā napuṃsakatvānupapatteḥ/ atra ānandaḥ<BR>
'bhārāpagame sukhī saṃvṛtto 'ham' itivat duḥkhābhāve upacaryate/<BR>
navīnāstu nityasukhamīśvarasyāṅgīkurvanti ityalamadhikajalpanena/<BR>
arūpidravyatvāditi/ bāhyapratyakṣaṃ prati udbhūtarūpasya hetutvāditi<BR>
bhāvaḥ/ ātmasukhaduḥkhādīti/ vijātīyātmamanassaṃyogasya<BR>
mānasapratyakṣahetoḥ īśvare 'bhāvāditi bhāvaḥ/ pramāṇatvāditi/ na<BR>
cedaṃ aprayojakamiti śaṅyam/ aprayojakamiti śaṅkyam/<BR>
kāryatvāvacchinnaṃ prati kṛtitvāvacchinnasya hetutvena<BR>
<BR>
<BR>
aprayojakatvābhāvāditi dik/ upādāneti/ yadyapi kartṛtvaṃ<BR>
kṛtimattvameva saṃbhavati tathāpi aparokṣajñānādeḥ cikīrṣādikaṃ prati<BR>
kāraṇatvapradarśanāya tathoktiriti dhyeyam/ sarvaviditi/<BR>
vidadhātvartho viśeṣarūpeṇa jñānam/<BR>
<BR>
<BR>
lakṣaṇamāheti/<BR>
svarūpamāhetyarthaḥ/ mūle pratiśarīraṃ bhinna iti/ na<BR>
cāvayavopacayābhyāṃ tattaccaitrādiśarīrāṇāṃ vibhinnatve 'pi<BR>
jīvabhedābhāvāt idamasaṅgatam/ evaṃ kāyavyūhasthale 'pīti<BR>
vācyam/ samānakālikāyogajadharmājanyaśarīrabhedena jīvabhedasyaiva<BR>
vivakṣitatayā adoṣāt/ evaṃ ca etaccharīrāvacchinnabhogavān<BR>
samānakālikayogajadharmājanyataccharīrāvacchinnabhogavadbhinna iti<BR>
rītyā pratiśarīraṃ jīvabhedaḥ sādhya ityalam/<BR>
<BR>
<BR>
śarīrasyaiveti/ anyathā<BR>
manuṣyatvādīnāṃ śarīradharmatvena tathā pratyayasyaiva<BR>
asaṅgatirityabhimānaḥ nāśaprasaṅgāditi/ samavāyikāraṇanāśasya<BR>
dravyanāśakatvāditi bhāvaḥ/ yo 'hamiti/ bhūtakālikadarśanavati<BR>
vartamānakālikaspārśanavattvaṃ pratyāyyate tacca bhavatāṃ mate na<BR>
sambhavati cākṣuṣaspārśanavatorbhedāditi bhāvaḥ/<BR>
anusandhānāyogāditi/ anyathā caitreṇānubhūtasya vastunaḥ maitreṇa<BR>
smaraṇāpatteriti bhāvaḥ/<BR>
<BR>
<BR>
nanu<BR>
sarvaśarīrāvacchedena ātmani sukhādisākṣātkāropapattaye<BR>
sarvaśarīravyāpitvaṃ ātmano 'stu/ tathāpi vibhutvāṅgīkāre<BR>
prayojanābhāva ityata āha - na madhyameti/ anityatvaprasaṅgeneti/<BR>
yanmadhyamaparimāṇaṃ tadanityam iti vyāpteriti bhāvaḥ/ kṛteti/<BR>
kṛtasya yāgādinā sampāditasya dharmāderhānaṃ nāśaḥ,<BR>
akṛtasyābhyāgamaḥ prāptiḥ tatprasaṅgādityarthaḥ/ kartuḥ ātmana<BR>
uttarajanmani asattvāt, akartuśca sattvāditi bhāvaḥ/<BR>
<BR>
<BR>
nanu jīvasya<BR>
aṇutvameva āstām, tāvatā noktadoṣaḥ/ sūkṣmadīpasya<BR>
sarvagṛhāvacchedeneva aṇurūpasyāpi jīvasya prabhāprasaraṇaṅgīkārāt<BR>
iti cet - na/ tathā sati kāyavyūhasthale<BR>
sukhādisākṣātkārānupapatteriti dik/<BR>
<BR>
<BR>
<b>bālapriyā</b><BR>
<BR>
<BR>
samavāyena<BR>
jñānavaditi/ kālikasambandhena jñānavati kāle 'tivyāptivāraṇāya<BR>
samavāyeneti/ sambandhaviśeṣāvacchinnādhāratāsūcanāyaiva<BR>
adhikaraṇapadam/ anyathā jñānavān ātmā ityeva vadet iti<BR>
bhāvaḥ/ dīpikāyām - bāhmam - bahirindriyajanyam/ āntaram -<BR>
manojanyam/ arūpidravyatvāditi/ rūpavato dravyasyaiva<BR>
bahirindriyajanyapratyakṣaviṣayatvāditi bhāvaḥ/<BR>
ātmasukhaduḥkhādivyatiriktatvāditi/ yasya jīvātmanaḥ svīyamanasā<BR>
saṃyogo 'sti sa tasyaiva jīvātmanaḥ tatsamavetasukhādervā<BR>
mānasapratyakṣaṃ janayet/ tajjīvātmatadīyasukhādivyatiriktaṃ<BR>
tadīyamanassaṃyogajanyapratyakṣaviṣayo na bhavati/ ataḥ īśvaraḥ<BR>
jīvātmatatsukhātiriktaḥ tadīyamānasapratyakṣaviṣayo na bhavatītyāśayaḥ<BR>
liṅgābhāvāditi/ īśvaravyāpyasya liṅgasyābhāvādīśvare<BR>
nānumānaṃ pramāṇamiti bhāvaḥ/<BR>
<BR>
<BR>
nanu '(nityaṃ)<BR>
vijñānamānandaṃ brahma' iti śrutyā ātmanaḥ jñānasvarūpatvamātrāvagamāt<BR>
jñānādhikaraṇatvaṃ na sambhavatīti śaṅkate - na ca nityamiti/ samādhatte<BR>
- ānandapadasyeti/ ānandārthakasya ānandaśabdasya<BR>
nityapuṃlliṅgatvāt ānandamiti napuṃsakatvānupapatteḥ<BR>
ānando 'syāstītyarthe ānandaśabdāt 'arśa ādibhyo 'c' ityacpratyaye<BR>
napuṃsaka ānandaśabdaḥ sampadyate/ tathā ca ānandamityasya ānandavadityartha<BR>
eva vaktavyaḥ/ tatsamabhivyāhṛtaḥ vijñānaśabdaḥ vijñānavadarthaka eva yuktaḥ/<BR>
tathā ca jñānādhikaraṇatvameva tayā śrutyā īśvarasya bodhyata<BR>
<BR>
<BR>
iti bhāvaḥ/<BR>
upacaryate - lakṣaṇayā prayujyate/<BR>
<BR>
<BR>
vijātīyātmamanassaṃyogasyeti/ parātmavyāvṛttasya<BR>
svātmamātravṛtteḥ manassaṃyogasyetyarthaḥ/ na cedamaprayojakamiti/<BR>
kāryatvamastu kartṛjanyatvaṃ māstu iti śaṅkāyāḥ nivartakastarko<BR>
nāstīti bhāvaḥ/ na cedamaprayojakamiti/ kāryatvarūpaheturastu<BR>
sakartṛkatvarūpasādhyaṃ māstu iti śaṅkāyā nivārako yastarkaḥ<BR>
tacchūnyamityarthaḥ/ kāryatvāvacchinnaṃ pratīti/ nanu sakartṛkatvaṃ hi<BR>
kartṛjanyatvam/ pakṣe tadabhāvo 'stu iti śaṅkāyāṃ yadi<BR>
kartṛjanyatvaṃ na syāt tarhi kāryatvamapi na syāt, kāryasāmānyaṃ<BR>
prati<BR>
<BR>
<BR>
kartuḥ<BR>
kāraṇatvādityevaṃ kāryatvāvacchinnaṃ prati kartā kāraṇamiti<BR>
kāryakāraṇabhāvākhyo 'nukūlatarka eva vaktavyaḥ na tu kāryatvāvacchinnasya<BR>
kṛtitvāvacchinnaṃ kāraṇaṃ ityetādṛśa iti kathametaditi cet -<BR>
na/ sādhyaṃ sakartṛkatvaṃ na kartṛjayatvarūpam/ tathā sati kartṛtvasyaiva<BR>
janakatāvacchedakatvaṃ syāt/ kartṛtvaṃ ca kṛtimattvarūpaṃ<BR>
kṛtyātmakamiti anantānāṃ kṛtīnāṃ kāraṇatāvacchedakatve gauravaṃ<BR>
syāt/ ataḥ kṛtijanyatvameva sakartṛkatvam/ kṛtitvameva<BR>
janakatāvacchedakam kṛtitvaṃ tu jātirūpatayā ekamityāśayena<BR>
kāryatvāvacchinne kṛtitvāvacchinnaṃ kāraṇam<BR>
ityetādṛśakāryakāraṇabhāvāśyatarkābhidhānāt/<BR>
<BR>
<BR>
nanu ghaṭatvāvacchinnaṃ<BR>
prati kulālakṛtitvāvacchinnā hetuḥ iti viśiṣyaiva<BR>
kāryakāraṇabhāvādetādṛśasāmānyakāryakāraṇabhāve pramāṇābhāve<BR>
ityatrāha - digiti/<BR>
ghaṭatvapaṭatvādibhedenānantakāryakāraṇabhāvakalpanāpekṣayā<BR>
kāryatvāvacchinnaṃ prati kṛtitvena ekahetuhetumadbhāvakalpanameva<BR>
ucitamiti bhāvaḥ/ dīpikāyām upādānagocareti/ upādānaṃ<BR>
samavāyikāraṇaṃ kapālādi tadviṣayakaṃ yat aparokṣajñānaṃ, evaṃ<BR>
samavāyikāraṇaviṣayiṇī yā cikīrṣā kapālena ghaṭaṃ kuryām<BR>
ityākārikā icchā, evaṃ samavāyikāraṇaviṣayiṇī yā kṛtiḥ<BR>
tadvattvaṃ kartṛtvamityarthaḥ/ upādānagocaretyasya triṣvapyanvayāt/<BR>
yadyapītyādi/ 'jānāti', 'icchati', 'yatate', 'karoti' iti<BR>
kramāt kāryasāmānyaṃ prati yatnaḥ kāraṇam, yatne cikīrṣā kāraṇam,<BR>
cikīrṣāṃ prati jñānaṃ kāraṇamiti jñāpanāya dīpikāyāṃ tritayamuktam/<BR>
sādhyaṃ tu kṛtijanyatvameveti bhāvaḥ/ nanu 'yaḥ sarvajñaḥ sarvavit'<BR>
iti śrutau sarvajñaśabdasamānārthakatvāt sarvavitpadasya<BR>
punaruktirityāśaṅkyāha - vidadhātvartha iti/ tathā ca sarvajñaśabdena<BR>
sāmānyataḥ prameyatvādinā sarvaviṣayakajñānamucyate/ sarvavitpadena<BR>
ghaṭatvapaṭatvādinā viśeṣarūpeṇa sarvaviṣayakajñānamucyate/ ato na<BR>
punaruktiriti bhāvaḥ/<BR>
<BR>
<BR>
nanu jīvastu<BR>
'pratiśarīraṃ bhinna' iti mūle jīvasya pratiśarīraṃ bheda evocyate na<BR>
lakṣaṇam/ tathā ca tasya mlasya 'jīvasya lakṣaṇamāha' ityavataraṇaṃ na<BR>
yuktam ityata āha - svarūpamāhetyartha iti/ śaṅkate - na ceti/<BR>
caitraśarīrasya avayavopacayābhyāṃ bhedasyāvaśyakatayā<BR>
caitrīyabālaśarīrāpekṣayā tadīyayuvaśarīravṛddhaśarīrādīnāṃ bhedo<BR>
vaktavyaḥ/ tathā ca bālayuvādiśarīrabhede satyapi tadavacchinna ātmā eka<BR>
eva/ evaṃ saubhariprabhṛtīnāṃ ātmana ekatve 'pi<BR>
śarīrāsamūhāṅgīkārāt pratiśarīraṃ jīvabhedābhāvāt pratiśarīraṃ<BR>
jīvo bhinna iti kathaṃ saṅgacchata iti śaṅkāgranthasyārthaḥ/<BR>
kāyavyūhasthala iti/ ekena jīvena anekaśarīrādhiṣṭhānasthala<BR>
ityarthaḥ/<BR>
<BR>
<BR>
samādhatte -<BR>
samānakāliketi/ samānakālikānāṃ yogajadharmājanyānāṃ śarīrāṇāṃ<BR>
bhedo yatra tatra jīvabheda ityeva mūle vivakṣitam/<BR>
caitrīyabālayuvādiśarīrāṇāṃ samānakālikatvābhāvāt<BR>
saubhariprabhṛtibhiḥ ekakāle adhiṣṭhitānāṃ<BR>
<BR>
<BR>
śarīrāṇāṃ<BR>
yogajadharmajanyatvena tadajanyatvābhāvāt tādṛśaśarīrāṇāṃ bhedaḥ<BR>
nātmabhedavyāpyatayā mūlābhipreta iti nānupapattiḥ/ tathā ca<BR>
samānakālikayogajadharmājanyaśarīrabhedavyāpakabhedapratiyogī jīva<BR>
iti 'jīvastu pratiśarīraṃ bhinnaḥ' iti mūlārthaḥ/ tādṛśaḥ<BR>
śarīrabhedaḥ caitramaitrādiśarīreṣu tatrātmabhedo 'stīti bhāvaḥ/<BR>
<BR>
<BR>
evaṃ cetyādi/<BR>
avacchedyatāsambandhena taccharīrabhinnaśarīravattvāditi hetuḥ pūraṇīyaḥ/<BR>
anyathetyādi/ 'ahaṃ manuṣya' ityādipratītyā ahamarthe ātmani<BR>
munaṣyatvādidharmāḥ prakāratayā bhāsante/ śarīra eva manuṣyatvādayaḥ<BR>
bhavanti/ tasmāt<BR>
ahamarthātmaviśeṣyakamanuṣyatvādidehadharmaprakārakapratītiriyaṃ<BR>
śarīramevātmā ityavagamayati/ yadi tu śarīrātiriktaḥ ātmā tarhi<BR>
manuṣyatvādirahite ātmani manuṣyatvādiprakārikā iyaṃ pratītiḥ<BR>
bhramarūpā syāt na pramātmiketi bhāvaḥ/ anyathā -<BR>
śarīrātiriktasyātmanaḥ ahamarthatve/ pratyayasyaivāsaṅgatiriti/ tathā<BR>
pratīteḥ pramātvānupapattirityarthaḥ/ manuṣyaśabdasya<BR>
manuṣyaśarīrāvacchinna ityarthāt 'ahaṃ manuṣya' iti pratītiḥ<BR>
ahamarthe manuṣyaśarīrāvacchinnatvamavagāhate/ ataḥ śarīrātmatvasādhikā<BR>
iyaṃ pratītirna bhavatīti siddhāntaṃ manasikṛtya 'ityabhimāna'<BR>
ityuktam/<BR>
<BR>
<BR>
bhūtakāliketi/<BR>
'yo 'hamadrākṣaṃ so 'hamidānīṃ spṛśāmi' iti pratītyā<BR>
bhūtakālikacākṣuṣapratyakṣāśrayavartamānakālikaspārśanapratyakṣāśrayayoraikyamavagamyate/<BR>
indriyātmavāde cākṣuṣapratyakṣāśrayaḥ cakṣuḥ spārśanapratyakṣāśrayaḥ tvak<BR>
iti tayorbhedāt tayoraikyāvagāhinī pratyabhijñāpratitirna ghaṭata<BR>
iti bhāvaḥ/ dīpikāyām anyānubhūta iti/ nanu<BR>
cakṣustvacorbhedāt tayorabhedāvagāhī pratyabhijñāpratyayo nopapadyata<BR>
ityeva vaktavyam/ na tvevamiti kathameṣa grantho yojanīya iti<BR>
cet - śrūyatām/ uktapratyabhijñā yathā vā<BR>
cākṣuṣaspārśanapratyakṣāśrayayoraikyamavagāhate tathā<BR>
cākṣuṣapratyakṣaviṣayasyaiva spārśanapratyakṣaviṣayatvamapyavagāhate/ tatra<BR>
cakṣuḥkartṛkacākṣuṣapratyakṣaviṣayasya ghaṭasya<BR>
tvakkartṛkasmaraṇaviṣayatvāsambhavāt tatsmaraṇapūrvakaṃ tatra<BR>
spārśanapratyakṣaviṣayatvāvagāhinītvakkartṛkapratyabhijñā na syāt/ ata<BR>
<BR>
<BR>
indriyātiriktaḥ<BR>
cākṣuṣaspārśanapratyakṣayorāśrayaḥ eko 'ṅgīkāryaḥ/ sa ca svātmanaḥ<BR>
abheda svānubhūtamarthaṃ ca anusandhātumarhatītyāśayena dīpikāyāḥ<BR>
pravṛtteriti/ prakāśikāyāṃ hānaṃ nāśa iti/ kṛtsa karmaṇo nāśo<BR>
nāma niṣphalatvam/ karmakartuḥ phalānubhavaṃ vinaiva nāśāt/<BR>
<BR>
<BR>
akṛtasya karmaṇaḥ -<BR>
karmaṇyakṛta'pi abhyāgamaḥ - phalaprāptiḥ/ phalānubhavitā karmakarturanya<BR>
eveti tasya karmānuṣṭhānaṃ vinaiva tatphaprāptiriti bhāvaḥ/ tadāha -<BR>
kartuḥā mana iti/ prabhāprasaraṇāṅgīkārāditi/ jñānarūpaprabhāyāḥ<BR>
sarvaśarīravyāptyaṅgīkārāt ityarthaḥ/ kāyavyūhasthale iti/<BR>
ekena jīvena yugapadadhiṣṭhitāneka śarīsthale yasmin<BR>
śarīre 'ṇurjīvaḥ vartate taccharīre jīvaprabhāyāḥ jñānasya prasare 'pi<BR>
śarīrāntareṣu tataprasarābhāvāt tadavacchedyasukhādyanusandhānamātmano<BR>
na syāditi bhāvaḥ/<BR>
<BR>
<BR>
nanu<BR>
kāyavyūhasthale 'pi yāvanti śarīrāṇi jīvenādhiṣṭhitāni tāvatsu<BR>
tatprabhāprasaro 'ṅgīkriyate/ ato nāktānupapatti<BR>
rityaśaṅkyāhadigiti/ yathā ekagṛhāntarāropitadīpasya prabhā<BR>
gṛhāntare na prasarati, tathā ekaśarīrāntaḥsthajīvasya prabhā śarīrāntare<BR>
na prasarediti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>manonirūpaṇam</b><BR>
<BR>
<b>AnTs_18     sukhādyupalabdhisādhanam indriyaṃ manaḥ / tac ca pratyātmaniyatatvād anantaṃ paramāṇurūpaṃ nityaṃ ca //</b><BR>
<BR>
<BR>
sukhādyupalabdhisādhanam indriyaṃ manaḥ/ tacca<BR>
pratyātmaniyatatvāt anantaṃ paramāṇurūpaṃ nityaṃ ca/<BR>
<BR>
<BR>
<b>dipikā</b><BR>
<BR>
<BR>
manaso lakṣaṇamāha -<BR>
sukheti/ sparśarahitatve sati kriyāyattvaṃ manaso lakṣaṇam/ tadvibhajate<BR>
- tacceti/ ekaikasyātmana ekaikaṃ mana āvaśyakam ityātmanāṃ<BR>
anekatvāt manaso 'pyanekatvamityarthaḥ/ paramāṇurūpamiti/<BR>
madhyamaparimāṇavattve anityatvaprasaṅgādityarthaḥ/<BR>
<BR>
<BR>
nanu 'mano vibhu<BR>
sparśarahitatve sati dravyatvāt, ākāśādivat' iti cet - na/<BR>
manaso vibhutve ātmamanassaṃyogasya asamavāyikāraṇasya abhāvāt<BR>
jñānānutpattiprasaṅgaḥ/ na ca vibhudvayasaṃyogaḥ asttviti vācyam/<BR>
tatsaṃyogasya nityatvena suṣuptyabhāvaprasaṅgāt,<BR>
purītadvyatiriktasthale ātmamanassaṃyogasya sarvadā vidyamānatvāt/<BR>
aṇutve tu yadā manaḥ purītati praviśati tadā suṣuptiḥ, yadā<BR>
nissarati tadā jñānotpattirityaṇutvasiddhiḥ/<BR>
<BR>
<BR>
<b>prakāśikā</b><BR>
<BR>
<BR>
manassaṃyogādyativyāptivārakendriyatvaghaṭitamūloktalakṣaṇāpekṣayā<BR>
laghulakṣaṇamāha - sparśarahitatve satīti/ ekaikaṃ mana iti/<BR>
sarvātmanāṃ ekasya manasaḥ svīkāre ekasya jñānadaśāyāṃ aparasya<BR>
tadanupapattiḥ, tasyāṇutvena sakalendriyairekadā saṃyogābhāvāditi<BR>
bhāvaḥ/ vibhviti/ tathā ca tasya paramamahatparimāṇavattvena<BR>
pūrvoktadoṣānavakāśa iti bhāvaḥ/ abhāvāditi/<BR>
vibhudvayasaṃyogānabhyupagamāditi bhāvaḥ/ vibhviti/ tathā ca tasya<BR>
paramamahatparimāṇavattvena pūrvoktadoṣānavakāśa iti bhāvaḥ/<BR>
abhāvāditi/ vibhudvayasaṃyogānabhyupagamāditi bhāvaḥ/<BR>
jñānānutpattīti/ bhāvakāryasyāsamavāyikāraṇajanyatvaniyamāditi<BR>
bhāvaḥ/ vibhudvayasaṃyogo 'stviti/ tasya nityatvena<BR>
asamavāyikāraṇakriyādyasattve 'pi na kṣatiriti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
tarkasaṅgrahoktaṃ<BR>
manolakṣaṇa parityajya dīpikāyāṃ anyasya manolakṣaṇasya kathane<BR>
bījamāha - manassaṃyogādīti/ 'sukhādisākṣātkārasādhanatvaṃ manaso<BR>
lakṣaṇam' ityetāvanmātroktau ātmamanassaṃyoge 'tivyāptiḥ,<BR>
tasyāpi sukhādisākṣātkārasādhanatvāt/ tadvāraṇāya indriyatvaṃ<BR>
niveśitam/ indriyatvaṃ va 'śabdetare' tyādirūpamiti tadghaṭitaṃ<BR>
manolakṣaṇaṃ atiguru iti paryālocya laghulakṣaṇaṃ dīpikāyāṃ<BR>
uktamiti bhāvaḥ/<BR>
<BR>
<BR>
"sādhanamityasya karaṇamityarthaḥ/<BR>
etallābhāyaiva indriyapadamupāttam, na tu tena rūpeṇa praveśaḥ<BR>
gauravāt"iti tu nṛsiṃhaśāstriṇaḥ prāhuḥ/ teṣāṃ<BR>
pakṣe sabhbhavato lakṣaṇāntarasyākathane nyūnatā syāditi tadvāraṇāyaiva<BR>
dīpikāyāṃ lakṣaṇāntarakaraṇam/ uktaṃ ca taireva -"nyūnatāparihārāya svayaṃ manolakṣaṇamāha"iti/ nanu vibhadvayasaṃyogaḥ katha bhavet? saṃyogaṃ prati<BR>
kriyāyāḥ saṃyogasya ca hetutvāt/ vibhunośca kriyāśūnyatvāt<BR>
kriyājanyaḥ saṃyogo na sambhavati/ avayavaśūnyatvāt<BR>
hastapusatakasāṃyogāt kāyapustakasaṃyogavat<BR>
saṃyogajasaṃyogo 'pi na saṃbhavatītyatrāha - tasya nityatvenati/<BR>
kriyādītyatra ādiśabdena saṃyogo gṛhyate/ tathā ca janyasaṃyogaṃ<BR>
pratyeva kriyādeḥ hetutvaṃ na tvasaṃyoge ajatvavirodhāditi bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>rūpanirūpaṇam</b><BR>
<BR>
<BR>
<b>AnTs_19     cakṣurmātragrāhyo guṇo rūpam / tac ca śuklanīlapītaraktaharitakapiśacitrabhedāt saptavidhaṃ pṛthivījalatejovṛtti / tatra pṛthivyāṃ saptavidham / abhāsvaraśuklaṃ jale / bhāsvaraśuklaṃ tejasi //</b><BR>
<BR>
<BR>
cakṣurmātragrāhyo<BR>
guṇo rūpam/ tacca śukla - nīla-pīta - raktahirata - kapiśa -<BR>
citrabhedāt saptavidham/ pṛthivījalatejāvṛtti/ tatra pṛthivyāṃ<BR>
saptavidham/ abhāsvaraśuklaṃ jale/ bhāsvaraśuklaṃ tejasi/<BR>
<BR>
<BR>
<b>dīpikā</b><BR>
<BR>
<BR>
rūpaṃ lakṣayati -<BR>
cakṣuriti/ saṅkhyādāvativyāptivāraṇāya mātrapadam/ rūpatve<BR>
ativyāptivāraṇāya guṇapadam/ rūpaṃ vibhajate - tacceti/<BR>
<BR>
<BR>
nanu<BR>
avyāpyavṛttinīlādisamudāya eva citrarūpam iti cet - na/ rūpasya<BR>
vyāpyavṛttitvaniyamāt/ nanu citrapaṭe avayavarūpasyaiva<BR>
pratītirastviti cet - na/ rūparahitatvena<BR>
paṭasyāpratyakṣatvaprasaṅgāt/ na ca rūpavatsamavetatvaṃ<BR>
pratyakṣatvaprayojakam, gauravāt/ tasmāt paṭasya pratyakṣatvānupapattyā<BR>
citrarūpasiddhiḥ/ rūpasyāśrayamāha - pṛthivīti/ āśrayaṃ vibhajya darśayati<BR>
- tatreti/<BR>
<BR>
<BR>
<b>prakāśikā</b><BR>
<BR>
<BR>
mātrapadamiti/<BR>
yadyapi cakṣurmātragrāhyatvaṃ cakṣuritarāgrāhyatve sati cakṣurgrāhyatvam, tacca<BR>
na rūpe saṃbhavati; tathāpi tvagindriyāgrāhyatve sati cakṣurgrāhyatvaṃ<BR>
taditi dhyeyam/ guṇapadamiti/ na caivamapi<BR>
prabhābhittisaṃyoge 'tivyāptiriti vācyam,<BR>
tvagagrāhyacakṣurgrāhyaguṇavibhājakadharmavattve paryavasānena adoṣāt/ ata<BR>
eva paramāṇurūpādau nāvayāptiriti bodhyam/ samudāya eveti/<BR>
evakāreṇātiriktacitrarūpavyavacchedaḥ/ vyāpyavṛttiveti/<BR>
daiśikavyāpyavṛttitvetyarthaḥ/<BR>
<BR>
<BR>
idamupalakṣaṇam -<BR>
ekaikacitrarūpasthale anekarūpāṇāṃ ekaikatattatprāgabhāvādisthale ca<BR>
anekaprāgabhāvādīnāṃ kalpanena anekarūpeṣu citraḥ<BR>
ityākārakapratītiviṣayatvakalpanena ca gauravamiti/<BR>
rūparahitatveneti/ samavāyenetyādiḥ/ prasaṅgāditi/ dravyacākṣuṣaṃ<BR>
prati samavāyena rūpasya kāraṇatvāditi bhāvaḥ/ rūpavatsamavetatvamiti/<BR>
spāśrayasamavetatvasambandhena rūpam/ pratyakṣatvaprayojakamiti/<BR>
pratyakṣaviṣayatvaprayojakamastu ityarthaḥ/ gauravāditi/<BR>
sākṣātsambandhena kāraṇatvāpekṣayā gauravādityarthaḥ/<BR>
citrāvayavakāvayavakapālaiḥ ārabdhapaṭasya cākṣuṣatvānurodhena<BR>
svasamavāyisamavetasamavetasamavetatvasambandhena rūpasya<BR>
tatprayojakatvamaṅgīkartavyam/ evaṃ ca truṭeḥ cākṣuṣatvānupapattirapi<BR>
draṣṭavyā/ pratyakṣatvānupapattyeti/ etena citrarūpavat citraraso 'pi<BR>
sidhyediti śaṅkānirastār/ davayalaukikarāsanasya aprasiddhyā<BR>
tadanupapattyabhāvena na citrarasāṅgīkāra iti saṅkṣepaḥ/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
cakṣurmātragrāhyatvaṃ rūpe asambhavi/ cakṣuritarāgrāhyatve sati cakṣurgrāhyatvaṃ<BR>
hi cakṣurmātragrāhyatvam/ jñānasāmānye manasaḥ kāraṇatvāt<BR>
cakṣuritaramanojanyapratyakṣaviṣayatvasyaiva rūpe sattvena<BR>
cakṣuritarāgrāhyatvasya rūpe abhāvāditi śaṅkate - yadyapīti/<BR>
cakṣuritarāgrāhyatvaṃ cakṣuritarajanyapratyakṣāviṣayatvam/ cakṣurgrāhyatvaṃ<BR>
cakṣurindriyajanyapratyakṣaviṣayatvam/ samādhatte - tathāpīti/<BR>
cakṣuritarapadena tvagindriyaṃ vivakṣitam/ tathā ca<BR>
tvagindriyajanyapratyakṣāviṣayatve sati cakṣurindriyajanyapratyakṣaviṣayatvaṃ<BR>
cakṣurmātragrāhyatvam/ asti cedaṃ rūpe iti nāsambhava iti bhāvaḥ/<BR>
satyantānupādāne ekatvādisaṅkhyāyāmativyāptiḥ, tasyā api<BR>
cakṣurindriyajanyapratyakṣaviṣayatvāt/ tadupādāne tu saṅkhyāyāḥ<BR>
tvagindriyoṇāpi grāhyatayā tvagindriyajanyapratyakṣāviṣayatvaṃ nāstīti<BR>
nātivyāptiḥ/ atīndriye dharmādāvativyāptivāraṇāya viśeṣyam/ na<BR>
caivamapīti/ prabhābhittisaṃyogasya tvagindriyāgrāhyatvāt<BR>
cakṣurgrāhyatvācceti bhāvaḥ/ tvagagrāhyeti/ tvagindriyajanyapratyakṣāviṣayaḥ<BR>
cakṣurindriyajanyapratyakṣaviṣayaśca yaḥ guṇavibhājakadharmaḥ tadvattvaṃ rūpasya<BR>
lakṣaṇam/ guṇavibhājakadharmaḥ rūpatvajātiḥ/ sā ca tvagagrāhyā cakṣurgrāhyā<BR>
ca, yo guṇaḥ yadindriyagrāhyaḥ tanniṣṭhā jātiḥ tadabhāvaśca<BR>
tadindriyagrāhyau iti nyāyāt/ rūpatvavattvaṃ ca rūpe astīti<BR>
lakṣaṇasamanvayaḥ/ prabhābhittisaṃyoge vighamānaḥ<BR>
<BR>
<BR>
guṇavibhājakadharmaḥ<BR>
saṃyogatvam/ sa ca na tvagagrāhyo bhavati ghaṭapaṭasaṃyogādau<BR>
saṃyogatvasya tvagindriyeṇa grahaṇāt iti<BR>
<BR>
<BR>
prabhābhittisaṃyoge<BR>
nātivyāptiriti bhāvaḥ/ etādṛśajātighaṭitalakṣaṇakaraṇe<BR>
prabhābhittisaṃyoge ativyāpitavāraṇavat<BR>
paramāṇurūpe 'vyāptivāraṇamiti prayojanamitsayāha - ata eveti/<BR>
paramāṇugatarūpasya atīndriyatayā tatra cakṣūrgrāhyatvābhāvāt/<BR>
<BR>
<BR>
yathāśrutalakṣaṇe<BR>
avyāptiḥ/ yathoktajātighaṭitalakṣaṇe tu paramāṇurūpe vidyamānaḥ<BR>
guṇavibhājakadharmaḥ rūpatvam/ sa tu ghaṭarūpe cakṣurgrāhya eva/ tathā ca<BR>
cakṣargrāhyarūpatvavattayā paramāṇurūpe lakṣaṇasamanvayāt nāvyāptiriti<BR>
bhāvaḥ/ nanu utpattikṣaṇe ghaṭādau rūpābhāvena rūpasya<BR>
kālikāvyāpyavṛttitayā 'rūpasya vyāpyavṛttitvaniyamāt'<BR>
ityasaṅgatamityata āha - daiśikavyāpyavṛttitveti/<BR>
<BR>
<BR>
nanu<BR>
svāśrayasamavetatvasambandhena paṭe tantugatarūpāṇāṃ sattvāt<BR>
rūparahitatvena ityasaṅgatam ityata āha - samavāyenetayāditi/<BR>
viṣayatāsambandhena pratyakṣaṃ prati samavāyasambandhena rūpasya kāraṇatvāt<BR>
paṭe samavāyena rūpaṃ nāsti cet paṭasya pratyakṣaviṣayatvaṃ na syāditi<BR>
bhāvaḥ/ nanu pratyakṣatvaṃ pratyakṣajñānavṛtti/ pratyakṣajñāne ca<BR>
rūpavatsamavetatvābhāvāt 'rūpavatsamavetatvaṃ pratyakṣatvaprayojakam'<BR>
iti granthaḥ asaṅgata ityāśaṅkyāha -<BR>
pratyakṣaviṣayatvaprayojakamiti/ pratyakṣatvapadamatra<BR>
pratyakṣaviṣayatvārthakamiti bhāvaḥ/ viṣayatāsambandhena dravyapratyakṣaṃ prati<BR>
svāśrayasamavetatvasambandhena rūpaṃ kāraṇam/ paṭe samavāyena<BR>
rūpābhāve 'pi 1svāśrayasamavetatvasambandhena tanturūpaṃ tatra vartate/ ataḥ<BR>
tasya pratyakṣaviṣayatvaṃ bhavati/ tasmāt citrarūpaṃ māstu ityāśayaḥ/<BR>
svasamavāyisamavetasamevatasamavatatvasambandheneti/ svaṃ citrarūpam/<BR>
svasamavāyinaḥ ye avayavāḥ kapālāvayavāvayavāḥ, tatra samavetāḥ<BR>
kapālāvayavāḥ, tatsamavetatvaṃ kapāle tatsamavetatvaṃ ghaṭe/ truṭeḥ<BR>
cākṣuṣatvānupapattiriti/ paramāṇugatarūpasya tryaṇuke<BR>
svasamavāyiparamāṇusamavetadvyaṇukasamavetatvasambandhena sattve 'pi<BR>
svasamavāyisamavetasamavetasamavetatvasambandhena asattvāt,<BR>
paramāṇoravayave satyeva tadrūpasya uktasambandhena tryaṇuke sambhavāt/<BR>
tathā coktasambandhena tryaṇuke rūpābhāvena tryaṇukasya<BR>
cākṣuṣapratyakṣaviṣayatvaṃ na syāditi bhāvaḥ/ nanu citro rasa iti<BR>
pratītyā atiriktacitrarasiddhirityata āha - saṅkṣepa iti/<BR>
tādṛśapratīteḥ avayavagatanānāsairupapatteḥ<BR>
atiriktacitrarasatatprāgabhāvadhvaṃsādikalpane gauravāditi bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>rasanirūpaṇam</b><BR>
<BR>
<BR>
<b>AnTs_20     rasanagrāhyo guṇo rasaḥ / sa ca madhurāmlalavaṇakaṭukaṣāyatiktabhedāt ṣaḍvidhaḥ / pṛthivyāṃ ṣaḍvidhaḥ / jale madhura eva //</b><BR>
<BR>
<BR>
rasanagrāhyo guṇo<BR>
rasaḥ/ sa ca madhura - amla - lavaṇa - kaṭu - kaṣāya - tiktabhedāt<BR>
ṣaḍvidhaḥ/ pṛthivījalavṛttiḥ/ tatra pṛthivyāṃ ṣaḍvidhaḥ/ jale madhura<BR>
eva/<BR>
<BR>
<BR>
----------------------------------------<BR>
<BR>
<BR>
1. svāśrayeti/ svaṃ<BR>
tanturūpaṃ tasyāśrayaḥ tantuḥ tatsamavetatvaṃ paṭasya/<BR>
<BR>
<BR>
----------------------------------------<BR>
<BR>
<BR>
<b>dīpikā</b><BR>
<BR>
<BR>
rasaṃ lakṣayati -<BR>
rasaneti/ rasatve 'tivyāptivāraṇāya guṇapadam/ rasasyāśrayamāha<BR>
pṛthivīti/ āśrayaṃ vibhajya darśayati - tatreti/<BR>
<BR>
<BR>
<b>prakāśikā</b><BR>
<BR>
<BR>
rasatva iti/<BR>
rasanagrāhyaguṇavibhājakopādhimattve tātparyam/ evaṃ gandhalakṣaṇe 'pi/<BR>
<BR>
<BR>
<b>bālapriyā</b><BR>
<BR>
<BR>
nanu rasanāgrāhyatve<BR>
sati guṇatvaṃ rasasya lakṣaṇam ityuktāvapi paramāṇurase avyāptiḥ,<BR>
tasya rasanendriyajanyapratyakṣaviṣayatvābhāvāt ityāśaṅkyāha -<BR>
rasanagrāhyeti/ rasanendriyajanyapratyakṣaviṣayo yaḥ guṇavibhājako dharmaḥ<BR>
tadvattvaṃ rasalakṣaṇam/ phalādirase rasatvajātiḥ 'yo guṇaḥ'<BR>
ityādinyāyena rasanendriyajanyapratyakṣaviṣayo bhavati<BR>
tādṛśarasatvajātimattvasya paramāṇurase 'pi sattvāt nāvyāptiriti<BR>
bhāvaḥ/ evaṃ gandhalakṣaṇe 'pīti/ ghrāṇagrāhyaguṇavibhājakopādhimattvaṃ<BR>
gandhalakṣaṇamiti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>gandhanirūpaṇam</b><BR>
<BR>
<BR>
<b>AnTs_21     ghrāṇagrāhyo guṇo gandhaḥ / sa ca dvividhaḥ surabhirasurabhiś ca / pṛthivīmātravṛttiḥ /</b><BR>
<BR>
<BR>
ghrāṇagrāhyo guṇo<BR>
gandhaḥ/ sa dvividhaḥ - surabhiḥ asurabhiśceti/ pṛthivīmātravṛtti/<BR>
<BR>
<BR>
<b>dīpikā</b><BR>
<BR>
<BR>
gandhaṃ lakṣayati -<BR>
ghrāṇeti/ gandhatve ativyāptivāraṇāya guṇapadam/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>sparśanirūpaṇam</b><BR>
<BR>
<BR>
<b>AnTs_22     tvagindriyamātragrāhyo guṇo saparśaḥ / sa ca trividhaḥ śitoṣṇānuṣṇāśītabhedāt / pṛthivyaptejovāyuvṛttiḥ / tatra śīto jale / uṣṇas tejasi / anuṣṇāśītaḥ pṛthivīvāyvoḥ //</b><BR>
<BR>
<BR>
tvagindriyamātragrāhyo guṇaḥ sparśaḥ/ saḥ trividhaḥ -<BR>
śīta-uṣṇa-anuṣṇāśītabhedāt/ pṛthivyaptejovāyuvṛttiḥ/ tatra śītalaṃ<BR>
jale/ uṣṇaḥ tejasi/ anuṣṇāśītaḥ pṛthivīvāyyoḥ/<BR>
<BR>
<BR>
<b>dīpikā</b><BR>
<BR>
<BR>
sparśaṃ lakṣayati -<BR>
tvagiti/ sparśatve ativyāptivāraṇāya guṇapadam/<BR>
saṃyogādāvativyāptivāraṇāya mātrapadam/<BR>
<BR>
<BR>
<b>prakāśikā</b><BR>
<BR>
<BR>
mātrapadamiti/<BR>
cakṣuragrāhyatvagindriyagrāhyaguṇavibhājakopādhimattvamiti phalitor'thaḥ/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
tvagindriyamātragrāhyatve sati guṇatvaṃ sparśasya lakṣaṇamityuktāvapi<BR>
paramāṇugatasparśe 'vyāptiḥ/ tasyātīndriyatayā<BR>
tvagindriyagrāhyatvābhāvādityāśaṅkyāha - cakṣuragrāhyeti/<BR>
cakṣurindriyajanyapratyakṣāviṣayaḥ tvagindriyajanyapratyakṣaviṣayaśca yo<BR>
guṇavibhājako dharmaḥ tadvattvaṃ sparśasya lakṣaṇam/ ghaṭādisparśeṣu<BR>
sparśatvajātiḥ cakṣuragrāhyā tvaggrāhya ca bhavati tadvattvaṃ<BR>
paramāṇugatasparśe 'pyastīti samanvayaḥ/ tvagindriyagrāhyaṃ<BR>
saṅkhyātvamādāya saṅkhyāyāṃ ativyāptivāraṇāya cakṣuragrāhyetyuktam/<BR>
cakṣuragrāhyaṃ atīndriyaṃ dharmatvādharmatvādikamādāya<BR>
dharmādharmādiṣvativyāptivāraṇāya tvagindriyagrāhyetyuktam/<BR>
sparśaniṣṭhatayā gṛhyamāṇaṃ guṇatvaṃ cakṣuragrāhyaṃ tvaggrahyaṃ ca bhavatīti<BR>
tadbattvamādāya saḍkhyādau ativyāptivāraṇāya<BR>
guṇavibhājaketyupādhiviśeṣaṇam/ guṇatvaṃ tu na guṇavibhājakamiti<BR>
bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>pākaprakriyānirūpaṇam</b><BR>
<BR>
<BR>
<b>AnTs_23     rūpādicatuṣṭayaṃ pṛthivyāṃ pākajam anityaṃ ca / anyatrāpākajaṃ nityam antyaṃ ca / nityagataṃ nityam / anityagatam anityam //</b><BR>
<BR>
<BR>
rūpādicatuṣṭayaṃ<BR>
pṛthivyāṃ pākajaṃ anityam/ anyatra apākajaṃ nityamanityaṃ ca/<BR>
nityagataṃ nityam/ anityagatamanityam/<BR>
<BR>
<BR>
<b>dīpikā</b><BR>
<BR>
<BR>
pākajamiti/ pākaḥ<BR>
tejassaṃyogaḥ/ tena pūrvayapaṃ naśyati rūpāntaramutpadyata ityarthaḥ/<BR>
tatra paramāṇuṣveva pākaḥ na dvyaṇukādau/ āmanikṣipte dhaṭe<BR>
paramāṇuṣu rūpāntarotpattau śyāmaghaṭanāśe punaḥ dvyaṇukādikrameṇa<BR>
raktaghaṭotpattiḥ/ tatra paramāṇavaḥ samavāyikāraṇam/ tejassaṃyogaḥ<BR>
asamavāyikāraṇam/ adṛṣṭādikaṃ nimittakāraṇam/ dvyaṇukādirūpe<BR>
<BR>
<BR>
kāraṇarūpaṃ<BR>
asamavāyikāraṇamiti pīlupākavādino vaiśeṣikāḥ/ pūrvaghaṭasya<BR>
nāśaṃ vinaiva avayavini avayaveṣu ca paramāṇuparyanteṣu yugapat<BR>
rūpāntarotpattiḥ iti piṭharapākavādino naiyāyikāḥ/ ata eva<BR>
pārthivaparamāṇurūpādikaṃ anityamityarthaḥ/ anyatreti/ jalādāvityarthaḥ/<BR>
nityagatamiti/ paramāṇugatamityarthaḥ/ anityagatamiti/<BR>
dvyaṇukādigatamityarthaḥ/ rūpādicatuṣṭayaṃ udbhūtaṃ pratyakṣam/<BR>
anudbhūtamapratyakṣam/ udbhūtatvaṃ pratyakṣatvaprayojako dharmaḥ/<BR>
tadabhāvaḥ anudbhūtatvam/<BR>
<BR>
<BR>
<b>prakāśikā</b><BR>
<BR>
<BR>
paramāṇuṣveva pāka<BR>
iti/ paramāṇuṣveva pūrvarūpaparāvṛttyādijanakatejassaṃyoga<BR>
ityarthaḥ/ evakāravyavacchedyaṃ<BR>
<BR>
<BR>
spaṣṭayati - na<BR>
vdyaṇukādāviti/ āmanikṣipte ghaṭa iti/ ghaṭe āmanikṣipte sati<BR>
śyāmaghaṭanāśe paramāṇuṣu rūpāntarotpattāvityanvayaḥ/ tatra<BR>
paramāṇurūpe/ avayavinipākānaṅgīkārādāha - kāraṇarūpamiti/<BR>
paramāṇuṣveva pākaṃ vadatāṃ vaiśeṣikāṇāmayamāśayaḥ -<BR>
vegātiśayavatā tejasā paramāṇūnāmabhighātasaṃyoge sati avaśyaṃ<BR>
teṣu kriyā jāyate/ tatayo vibhāgaḥ, tata ārambhakasaṃyoganāśe sati<BR>
avaśyaṃ yāvadavayavināśaḥ tataḥ svatantreṣu paramāṇuṣu<BR>
rūpāntarotpattau<BR>
<BR>
<BR>
punaradṛṣṭādidhaṭitasāmagrīvaśāt paramāṇuṣu<BR>
kriyāvibhāgādikrameṇa yathāsthitaṃ aparāvayaviparyantamutpattiriti/<BR>
<BR>
<BR>
avayavinyapi pākaṃ<BR>
vadatāṃ naiyāyikānāṃ tu avamāśayaḥ - tejasā<BR>
paramāṇūnāmabhighātasaṃyoge 'pi tasya niyamata<BR>
ārambhakasaṃyogapratidvandvivibhāgajanakakriyājanakatve mānābhāvena<BR>
avayavinyapi pākasvīkāra ucitaḥ/ ata eva 'so 'yaṃ ghaṭaḥ' iti<BR>
pratyābhijñāpi saṅgacchate/ anantāvayavināśādyakalpanena lāghavaṃ ceti/<BR>
na cāvayavirūpaṃ prati avayavarūpasya, tannāśaṃ prati āśrayanāśasya ca<BR>
hetutāyāṃ vyabhicāra iti vācyam/ kāryatāvacchedakakoṭau<BR>
vaijātyaniveśanena vyabhicāravāraṇasambhavāt/ anyatreti -<BR>
jalādāvityartha iti/ yadyapi rūpādicatuṣṭayaṃ jalādau bādhitam,<BR>
tathāpi yathāyogyamanvaye tātparyam/ udbhūtatvamiti/ udbhūtatvaṃ<BR>
jātiḥ/ na ca śuklatvādinā sāṅkaryam/ guṇasāṅkaryaṃ na doṣa<BR>
iti navīnamatābhiprāyako 'yaṃ grantha iti na doṣaḥ/<BR>
<BR>
<BR>
kecittu -<BR>
śuklatvādivyāpyamanudbhūtatvaṃ nānā/ tadabhāvakūṭavattvameva<BR>
udbhūtatvamityāhuḥ/<BR>
<BR>
<BR>
<b>bālapriyā</b><BR>
<BR>
<BR>
pūrvarūpaparāvṛttyādīti/ parāvṛttiḥ - nāśaḥ/ ādipadena<BR>
rūpāntarotpattiḥ gṛhyate/ tatreti vyākhyeyaṃ padam/ tasya vyākhyānaṃ<BR>
paramāṇurūpa iti/ paramāṇugate rūpe ityarthaḥ/ nanu<BR>
dvyaṇukādigatarūpe vijātīyatejassaṃyogātmakapākasyaiva<BR>
asamavāyikāraṇatvasambhavāt kāraṇarūpaṃ<BR>
asamavāyikāraṇamityasaṅgatamityāśaṅkyāha - avayavini<BR>
pākānaṅgīkārāditi/ pīlupākavādivaiśeṣikamate avayavini<BR>
pākavaśāt pūrvarūpādiparāvṛttiyapāntarotpattyoḥ anaṅgīkārāt<BR>
tatra rūpāntaraṃ prati pākasyāsamavāyikāraṇatvaṃ na sambhavatīti bhāvaḥ/<BR>
yāvadavayavināśa iti/ antyāvayaviparyantaṃ nāśa ityarthaḥ/<BR>
ārambhakasaṃyogetyādi/ dvyaṇukādyārambhako yaḥ paramāṇusaṃyogaḥ<BR>
tatpratidvandvī tasya saṃyogasya vināśako yo vibhāgaḥ tajjanikā yā<BR>
kriyā tajjanakatva ityarthaḥ/ vaijātyaniveśaneneti/<BR>
pākajanyarūpatadvināśayoravṛtti yadvaijātyaṃ tadavacchinnaṃ prati<BR>
avayavarūpaṃ āśrayanāśaśca heturiti bhāvaḥ/<BR>
<BR>
<BR>
'anyatra apākajaṃ<BR>
nityamanityaṃ ca' iti paramamūlam/ anyatra ityasya<BR>
jalādāvityarthaḥ/ pūrvavākyāt rūpādicatuṣṭayamityanuvartane/ tathā<BR>
ca jalādau vidyamānaṃ rūpādicatuṣṭayaṃ apākajamityartho labhyate/<BR>
tadetadasaṅgatam/ jalādau rūpādicatuṣṭayābhāvāt/ jale<BR>
gandharahitasya rūpāditrayasyaiva, tejasi gandharasarahitasya<BR>
rūpasparśadvikasyaiva vāyau sparśasyaiva sattvāt ityata āha -<BR>
yadyapītyādinā/ yathāyogyamanvaya iti/ rūpādicatuṣṭayamityasya<BR>
rūpādicatuṣṭayaghaṭakamityarthaḥ/ tadghaṭakaṃ ca trikaṃ dvayaṃ ekaṃ ca<BR>
bhavatīti nānupapattiriti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>saṅkhyānirūpaṇam</b><BR>
<BR>
<BR>
<b>AnTs_24     ekatvādivyavahārahetuḥ saṃkhyā / navadravyavṛttir ekatvādiparārdhaparyantā / ekatvaṃ nityam anityaṃ ca / nityagataṃ nityam anityagatam anityam / dvitvādikaṃ tu sarvatrānityam eva //</b><BR>
<BR>
<BR>
ekatvādivyavahārahetuḥ saṅkhyā/ navadravyavṛttiḥ/<BR>
ekatvādiparārdhaparyantā/ ekatvaṃ nityagataṃ nityam/<BR>
anityagatamanityam/ dvitvādikaṃ tu sarvatrānityameva/<BR>
<BR>
<BR>
<b>dīpikā</b><BR>
<BR>
<BR>
saṅkhyāṃ lakṣayati -<BR>
eketi/<BR>
<BR>
<BR>
<b>prakāśikā</b><BR>
<BR>
<BR>
mūle dvitvādikaṃ<BR>
tu sarvatrānityameveti/ hetubhūtāpekṣābuddhināśena<BR>
dvitvādināśāditi bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>parimāṇanirūpaṇam</b><BR>
<BR>
<BR>
<b>AnTs_25     mānavyavahārakāraṇaṃ parimāṇaṃ / navadravyavṛtti / tac caturvidham / aṇu mahad dīrghaṃ hrasvaṃ ceti //</b><BR>
<BR>
<BR>
mānavyavahārāsādhāraṇaṃ kāraṇaṃ parimāṇam/ navadravyavṛtti/<BR>
taccaturvidham - aṇu-mahat-dīrghaṃ-hrasvaṃ ceti/<BR>
<BR>
<BR>
<b>dīpikā</b><BR>
<BR>
<BR>
parimāṇaṃ lakṣayati<BR>
- māneti/ parimāṇaṃ vibhajate - tacceti/ bhāvapradhāno nirdeśaḥ/<BR>
aṇutvaṃ mahatvaṃ dīrghatvaṃ hrasvatvaṃ cetyarthaḥ/<BR>
<BR>
<b>prakāśikā</b><BR>
<BR>
<BR>
parimāṇasya guṇibodhakaśabdaiḥ<BR>
vibhajanamasaṅgatam/ ataḥ dīpikāyām bhāvapradhāna iti/<BR>
<BR>
<BR>
<b>bālapriyā</b><BR>
<BR>
<BR>
nanu parimāṇasya<BR>
guṇatvāt tadvibhāgo 'pi guṇabodhakaiḥ aṇutvamahatvādiśabdaireva<BR>
kartavyaḥ, na tu parimāṇaviśeṣarūpaguṇaviśiṣṭavācakaiḥ<BR>
aṇumahadādiśabdaiḥ iti śaṅkāyāṃ samādhānaṃ uktam - dīpikāyāṃ<BR>
bhāvapradhāno nirdeśa iti/ aṇumahadādayaḥ śabdāḥ mūle<BR>
dharmapradhānakāḥ/ tathā ca teṣāṃ śabdānāṃ aṇutvaṃ<BR>
mahattvamityādiparimāṇarūpaguṇā evārtha iti nānupapattiḥ/ tadāha -<BR>
parimāṇasyeti/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>pṛthaktvanirūpaṇam</b><BR>
<BR>
<b>AnTs_26     pṛthagvyavahārakāraṇaṃ pṛthagtvaṃ / sarvadravyavṛtti //</b><BR>
<BR>
<BR>
pṛthagvyavahārāsādhāraṇaṃ kāraṇaṃ pṛthaktvam/ sarvadravyavṛtti/<BR>
<BR>
<BR>
<b>dīpikā</b><BR>
<BR>
<BR>
pṛthaktvaṃ lakṣayati -<BR>
pṛthagiti/ 'idaṃ asmāt pṛthak' iti vyavahārakāraṇaṃ<BR>
pṛthaktvamityarthaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>saṃyoganirūpaṇam</b><BR>
<BR>
<BR>
<BR>
<b>AnTs_27     saṃyuktavyavahārahetuḥ saṃyogaḥ / sarvadravyavṛttiḥ //</b><BR>
<BR>
<BR>
<BR>
saṃyuktavyavahārahetuḥ saṃyogaḥ/ sarvadravyavṛttiḥ/<BR>
<BR>
<BR>
<b>dīpikā</b><BR>
<BR>
<BR>
saṃyogaṃ lakṣayati -<BR>
saṃyukteti/ 'imau saṃyuktau' iti vyavahāraheturityarthaḥ/<BR>
saṅkhyādilakṣaṇe sarvatra/ dikkālādau ativyāptivāraṇāya<BR>
asādhāraṇeti viśeṣaṇīyam/<BR>
<BR>
<BR>
saṃyogo dvividhaḥ -<BR>
karmajaḥ saṃyogajaśceti/ ādyo hastakriyayā hastapustakasaṃyogaḥ/<BR>
dvitīyo hastapustaka saṃyogāt kāyapusatakasaṃyogaḥ/ avyāpyavṛttiḥ<BR>
saṃyogaḥ/ svātyantābhāvasamānādhikaraṇatvaṃ avyāpyavṛttitvam/<BR>
<BR>
<BR>
<b>prakāśikā</b><BR>
<BR>
<BR>
asādhāraṇetīti/<BR>
kālādeḥ sādhāraṇakāraṇatvena tatra nātivyāptiriti bhāvaḥ/<BR>
svātyantābhāveti/ svapratiyogitva -<BR>
svasāmānādhikaraṇyobhayasambandhena abhāvavattvamiti niṣkarṣaḥ/<BR>
<BR>
<BR>
<b>bālapriyā</b><BR>
<BR>
<BR>
svapratiyogitveti/ svaṃ kapisaṃyogābhāvaḥ, tatpratiyogitvaṃ<BR>
kapisaṃyoge, tathā svaṃ kapisaṃyogābhāvaḥ, tadadhikaraṇavṛkṣavṛttitvaṃ<BR>
ca kapisaṃyoge/ tathā ca<BR>
svapratiyogitvasvādhikaraṇavṛttitvobhayasambandhena<BR>
kapisaṃyogābhāvaviśiṣṭatvaṃ kapisaṃyoge astīti<BR>
tasyāvyāpyavṛttitvam/ svapratiyogitvasambandhena ghaṭābhāvaviśiṣṭasya<BR>
ghaṭasyāvyāpyavṛttitvavāraṇāya svasāmānādhikaraṇyaniveśaḥ/ ghaṭasya<BR>
ghaṭātyantābhāva sāmānādhikaraṇyaṃ nāstīti na doṣaḥ/<BR>
svādhikaraṇavṛttitvasambandhena ghaṭātyantābhāvaviśiṣṭasya<BR>
paṭasyāvyāpyavṛttitvavāraṇāya svapratiyogitvaniveśaḥ/ paṭasya<BR>
ghaṭābhāvapratiyogitvāt na doṣaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>vibhāganirūpaṇam</b><BR>
<BR>
<BR>
<b>AnTs_28     saṃyoganāśako guṇo vibhāgaḥ / sarvadravyavṛttiḥ //</b><BR>
<BR>
<BR>
saṃyoganāśako<BR>
guṇaḥ vibhāgaḥ/ sarvadravyavṛttiḥ/<BR>
<BR>
<BR>
<b>dīpikā</b><BR>
<BR>
<BR>
vibhāgaṃ lakṣayati -<BR>
saṃyogeti/ kālādau ativyāptivāraṇāya guṇa iti/ rūpādau<BR>
ativyāptivāraṇāya saṃyoganāśaka iti/<BR>
<BR>
<BR>
vibhāgo 'ti dvividhaḥ -<BR>
karmajaḥ, vibhāgajaśceti/ ādyaḥ hastakriyatā hastapustakāvibhāgaḥ/<BR>
dvitīyaḥ hastapusatakavibhāgāt kāyapustakavibhagāḥ/<BR>
<BR>
<BR>
<b>prakāśikā</b><BR>
<BR>
<BR>
saṃyoganāśaka<BR>
itīti/ na ca tathāpi saṃyoge ativyāptiḥ/ tasya pratiyogividhayā<BR>
nāśaṃ prati kāraṇatvāditi vācyam/<BR>
pratiyogitāsambandhānavacchinnanāśaniṣṭhajanyatānirūpitajanakatvavivakṣaṇenādoṣāditi<BR>
kecit/<BR>
<BR>
<BR>
pare tu<BR>
saṃyoganāśatvāvacchinnakāryatānirūpitasamavāyasambandhāvacchinnakāraṇatvam<BR>
iti niṣkarṣaḥ/ etattatparyagrāhakaṃ guṇapadamityāhuḥ/<BR>
<BR>
<BR>
vibhāga iti/<BR>
ayamapyavyāpyavṛttiriti bodhyam/ ādyeti/ ādyatvamiha<BR>
svasamānādhikaraṇapatanapratiyogikadhvaṃsāsamānakālikatvam/<BR>
dvitīyapatanādīnāṃ prāthamikapatanadhvaṃsasamānakālikatvāt<BR>
<BR>
<BR>
nirāsa iti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
na ca tathāpi<BR>
saṃyāga iti/ saṃyoganāśakatvaṃ hi saṃyoganāśajanakatvam/ dhvaṃsaṃ<BR>
prati pratiyoginaḥ kāraṇatvāt saṃyoganāśaṃ prati saṃyogo 'pi<BR>
kāraṇam/ tathā ca saṃyoganāśajanakatvaṃ saṃyoge 'stīti<BR>
ativyāptirityarthaḥ/ pratiyogividhayeti/ pratiyogitvenetyarthaḥ/<BR>
pratiyogitāsambandhānavacchinneti/ pratiyogitāsambandhena nāśaṃ prati<BR>
tādātmyasambandhena pratiyogī kāraṇamiti kāryakāraṇabhāvāt<BR>
saṃyoganāśaniṣṭhā yā pratiyogitāsambandhāvacchinna kāryatā<BR>
tannirūpitatādātmyasambandhāvacchinnakāraṇatāyāḥ saṃyoge sattve 'pi<BR>
pratiyogitāsambandhānavacchinnasaṃyoganāśaniṣṭhajanyatānirūpitajanakatā<BR>
nāstīti na saṃyoge 'tivyāptiriti bhāvaḥ/<BR>
<BR>
<BR>
pare tviti/<BR>
svarūpasambandhena saṃyoganāśaṃ prati samavāyasambandhena vibhāgaḥ<BR>
kāraṇamiti kāryakāraṇabhāvāt tadanusādeṇa svarūpasambandhāvacchinna -<BR>
saṃyoganāśatvāvacchinna -<BR>
kāryatānirūpitasamavāyasambandhāvacchinnakāraṇatvaṃ vibhāgalakṣaṇaṃ atra<BR>
vivakṣitam/ saṃyoge tu<BR>
saṃyoganāśaniṣṭhapratiyogitāsambandhāvacchinnakāryatānirūpitatādātmyasambandhāvacchinnakāraṇatāyāḥ<BR>
sattve 'pi uktavidhakāraṇatvābhāvāt nātivyāptiriti bhāvaḥ/<BR>
etattātparyagrāhakamiti/<BR>
samavāyasambandhāvacchinnakāraṇatātātparyadyotakamityarthaḥ/<BR>
<BR>
<BR>
ādyatvamiheti/<BR>
svasamānādhikaraṇapatanapratiyogikadhvaṃsasamānakālikaṃ yat yat<BR>
tadbhinnatvaṃ ādyatvamityarthaḥ/<BR>
<BR>
<BR>
svaṃ dvitīyapatanādi<BR>
tatsamānādhikaraṇaṃ yat ādyapatanaṃ taddhvaṃsasamānakālikameva<BR>
dvitīyapatanādi tadbhinnatvaṃ cādyapatane astīti lakṣaṇasamanvayaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>paratvāparatvanirūpaṇam</b><BR>
<BR>
<BR>
<b>AnTs_29     parāparavyavahārāsādhāraṇakāraṇe paratvāparatve / pṛthivyādicatuṣṭayamanovṛttīti / te dvividhe dikkṛte kālakṛte ca / dūrasthe dikkṛtaṃ paratvam / samīpasthe dikkṛtam aparatvam / jyeṣṭhe kālakṛthaṃ paratvam / kaniṣṭhe kālakṛtam aparatvam //</b><BR>
<BR>
<BR>
parāparavyavahārāsādhāraṇakāraṇe paratvāparatve/ te dvividhe -<BR>
dikkṛte kālakṛte ceti/ dūrasthe dikkṛtaṃ paratvam/ samīpasthe<BR>
dikkṛtaṃ aparatvam/ jyeṣṭhe kālakṛtaṃ paratvam/ kaniṣṭhe kālakṛtaṃ<BR>
aparatvam/<BR>
<BR>
<BR>
<b>dīpikā</b><BR>
<BR>
<BR>
paratvāparatvayoḥ<BR>
lakṣaṇamāha - parāpareti/ paravyavahārāsādhāraṇakāraṇaṃ paratvam/<BR>
aparavyavahārāsādhāraṇakāraṇaṃ apanaratvam ityarthaḥ/ te vibhajate -<BR>
te dvividhe iti/ dikkṛtayorudāharaṇamāha - dūrastha iti/<BR>
kālakṛte udāharati - jyeṣṭha iti/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>gurutvanirūpaṇam</b><BR>
<BR>
<BR>
<b>AnTs_30     ādyapatanāsamavāyikāraṇaṃ gurutvaṃ / pṛthivījalavṛtti //</b><BR>
<BR>
<BR>
ādyapatanāsamavāyikāraṇaṃ gurutvam/ pṛthivījalavṛtti/<BR>
<BR>
___________________________________________________________________________<BR>
<BR>
<BR>
<b>dravatvanirūpaṇam</b><BR>
<BR>
<b>AnTs_31     ādyasyandanāsamavāyikāraṇaṃ dravatvaṃ pṛthivyaptejovṛtti / tad dvividhaṃ sāṃsiddhikaṃ naimittikaṃ ca / sāṃsiddhikaṃ jale naimittikaṃ pṛthivītejasoḥ / pṛthivyāṃ ghṛtādāvagnisaṃyogajanyaṃ daravatvam / tejasi suvarṇādau //</b><BR>
<BR>
ādyasyandanāsamavāyikāraṇaṃ dravatvam/ pṛthivījalatejovṛtti/<BR>
tat dvividham - sāṃsiddhikaṃ naimittikaṃ ceti/ sāṃsidvikaṃ jale/<BR>
naikittikaṃ pṛthivītejasoḥ/ pṛthivyāṃ ghṛtādau agnisaṃyogajaṃ<BR>
dravatvam/ tejasi suvarṇādau/<BR>
<BR>
<BR>
___________________________________________________________________________<BR>
<BR>
<BR>
<b>snehanirūpaṇam</b><BR>
<BR>
<BR>
<b>AnTs_32     cūrṇādipiṇḍībhāvahetur guṇaḥ snehaḥ / jalamātravṛttiḥ //</b><BR>
<BR>
<BR>
cūrṇādipiṇḍībhāvahetuḥ guṇaḥ snehaḥ/ jalamātravṛttiḥ/<BR>
<BR>
<BR>
<b>dīpikā</b><BR>
<BR>
<BR>
gurutvaṃ lakṣayati -<BR>
ādyeti/ dvitīyādipatanasya vegāsamavāyikāraṇatvāt vege<BR>
ativyāptivāraṇāya ādyeti/<BR>
<BR>
<BR>
dravatvaṃ lakṣayati -<BR>
ādyeti/ syandanam - prasravaṇam/ tejaḥsaṃyogajaṃ naimittikam/<BR>
tadbhinnaṃ sāṃsiddhikam/ pṛthivyāṃ naimittikamudāharati -<BR>
ghṛtādāviti/ tejasi tadāha - suvarṇādāviti/<BR>
<BR>
<BR>
snehaṃ lakṣayati -<BR>
cūrṇeti/ kālādau ativyāptivāraṇāya guṇapadam/<BR>
rūpādāvativyāptivāraṇāya cūrṇādipiṇḍībhāveti/<BR>
<BR>
<BR>
<b>prakāśikā</b><BR>
<BR>
<BR>
tadāheti -<BR>
naimittikamāha ityarthaḥ/<BR>
<BR>
<BR>
piṇḍībhāveti -<BR>
piṇḍībhāvaḥ saṃyogaviśeṣaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>śabdanirūpaṇam</b><BR>
<BR>
<b>AnTs_33     śrotragrāhyo guṇaḥ śabdaḥ / ākāśamātravṛttiḥ / sa dvividho dvanyātmako varṇātmakaś ceti / dvanyātmako bheryādau / varṇātmakaḥ saṃskṛtabhāṣādirūpaḥ //</b><BR>
<BR>
<BR>
śrotragrāhyo guṇaḥ<BR>
śabdaḥ/ ākāśamātravṛttiḥ/ saḥ dvividhaḥ dhvanyātmakaḥ varṇātmakaśceti/<BR>
dhvanyātmako bheryādau/ varṇātmakaḥ saṃskṛtabhāṣādirūpaḥ/<BR>
<BR>
<BR>
<b>dīpikā</b><BR>
<BR>
<BR>
śabdaṃ lakṣayati -<BR>
śrotreti/ śabdatve ativyāptivāraṇāya guṇapadam/<BR>
rūpādāvativyāptivāraṇāya śrotreti/ śabdaḥ trividhaḥ - saṃyogajaḥ<BR>
vibhāgajaḥ śabdajaśceti/ tatra ādyaḥ bherīdaṇḍasaṃyogajanyaḥ/ dvitīyo<BR>
vaṃśe pāṭyamāne daladvayavibhāgajanyaḥ caṭacaṭaśabdaḥ/<BR>
bheryādideśamārabhya śrotradeśaparyantaṃ dvitīyādiśabdāḥ śabdajāḥ/<BR>
<BR>
<BR>
<b>prakāśikā</b><BR>
<BR>
<BR>
bherīdaṇḍasaṃyogajanya iti/ ādye asamavāyikāraṇaṃ<BR>
bheryākāśasaṃyogaḥ, nimittakāraṇaṃ bherīdaṇḍasaṃyogaḥ/ dvitīye<BR>
vaṃśadalākāśavibhāgo 'samavāyikāraṇam, daladvayavibhāgo<BR>
nimittakāraṇam/ tṛtīye tu pūrvaparvṛśabdaḥ asamavāyikāraṇam/<BR>
pavanādi nimittakāraṇamiti vivekaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>buddhinirūpaṇam</b><BR>
<BR>
<b>AnTs_34     sarvavyavahārahetur buddhir jñānam / sā dvividhā smṛtiranubhavaś ca / saṃskāramātrajanyaṃ jñānaṃ smṛtiḥ / tadbhinnaṃ jñānam anubhavaḥ //</b><BR>
<BR>
<BR>
sarvavyavahārahetuḥ<BR>
guṇaḥ jñānaṃ buddhiḥ/<BR>
<BR>
<BR>
<b>buddhivibhāgaḥ</b><BR>
<BR>
<BR>
<BR>
sā dvividhā -<BR>
smṛtiḥ anubhavaśceti/ saṃskāramātrajanyaṃ jñānaṃ smṛtiḥ/ tadbhinnaṃ<BR>
jñānaṃ anubhavaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>AnTs_35[1]     sa dvividho yathārtho 'yathārthaś ca /</b><BR>
<BR>
<BR>
saḥ dvividhaḥ - yathārthaḥ ayathārthaśceti<BR>
<BR>
<BR>
<b>dīpikā</b><BR>
<BR>
<BR>
buddheḥ lakṣaṇamāha -<BR>
sarvavyavahāreti/ kālādau ativyāptivāraṇāya guṇa iti/ rūpādau<BR>
ativyāptivāraṇāya sarvavyavahāra iti/ 'jānāmi'<BR>
ityanuvyavasāyagamyaṃ jñānatvameva lakṣaṇaṃ iti bhāvaḥ/<BR>
<BR>
<BR>
buddhiṃ vibhajate -<BR>
seti/ smṛteḥ lakṣaṇamāha - saṃskāreti/ bhāvanākhyaḥ saṃskāraḥ/<BR>
saṃskāradhvaṃse ativyāptivāraṇāya jñānamiti/ anubhave<BR>
ativyāptivāraṇāya saṃskārajanyamiti/ pratyabhijñāyāṃ<BR>
ativyāptivāraṇāya mātrapadam/ anubhavaṃ lakṣayati/ tadbhinnamiti/<BR>
smṛtibhinnaṃ jñānaṃ anubhava ityarthaḥ/ anubhavaṃ vibhajate - sa dvividha<BR>
iti/<BR>
<BR>
<BR>
<b>prakāśikā</b><BR>
<BR>
<BR>
jānāmītīti/ jñānatvamātraṃ lakṣaṇam/<BR>
'jānāmi' ityanuvyavasāyagamyatvaṃ tu jñānatvasya<BR>
pramāṇasiddhatvasūcanāya/ tathā hi - 'ghaṭaṃ jānāmi'<BR>
ityādyanugatānuvyavasāyasyānugatadharmamantarānupapannetvena tasya<BR>
svīkartavyatvena lāghavāt jātitvasiddhiḥ/ itthaṃ ca mūle<BR>
sarvavyavahārahetuḥ iti buddheḥ svarūpakathanamiti bhāvaḥ/<BR>
<BR>
<BR>
saṃskārasya<BR>
trividhatvādāha - bhāvanākhya iti/ pratyabhijñāyāṃ ativyāptīti/<BR>
'so 'yaṃ devadattaḥ' iti pratyabhijñāyāṃ<BR>
taddeśakālavṛttitvarūpatattāsaṃskārajanyatvasya sattvena<BR>
tatrātivyaptiriti bhāvaḥ/ mātrītīti/ yadyapi saṃskāramātrajanyatvaṃ<BR>
saṃskāretarājanyatve sati saṃskārajanyatvam/ tacca smṛtau asambhavi/<BR>
tatra saṃskāretarātmādijanyatvasya sattvāt/ tathāpi cakṣurādyajanyatve<BR>
sati saṃskārajanyatve tātparyamavaseyam/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
jñānatvajātimattvasyaiva jñānalakṣaṇtve mūle sarvavyavahārahetuḥ iti<BR>
gurulakṣaṇaṃ kutaḥ proktamityāśaṅkya mūlaṃ na lakṣaṇaparam, kiṃ tu<BR>
svarūpaparam/ ato nānupapattirityāha - itthaṃ ceti/ jñānatvasyaiva<BR>
jñānalakṣaṇatva ityarthaḥ/<BR>
<BR>
<BR>
taddeśakālavṛttitveti/<BR>
taddeśakālavṛttitvarūpā yā tattā tadviṣayakasaṃskārajanyatvasyetyarthaḥ/<BR>
tathāpi cakṣurādyajanyatvaṃ iti/ pratyabhijñā tu<BR>
saṃskārasahakṛtacakṣuradijanyeti cakṣurādyajanyatvābhāvāt na tatra<BR>
ativyāptiriti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>yathārthānubhavalakṣaṇam</b><BR>
<BR>
<b>AnTs_35[2]     tadvati tatprakārako 'nubhavo yathārthaḥ / yathā rajata idaṃ rajatam iti jñānam / sa eva pramety ucyate /</b><BR>
<BR>
<BR>
<BR>
tadvati<BR>
tatprakārakānubhavo yathārthaḥ/ saiva prametyucyate/<BR>
<BR>
<BR>
<b>dīpikā</b><BR>
<BR>
<BR>
yathārthānubhavasya<BR>
lakṣaṇamāha - tadvatīti/ nanu 'ghaṭe ghaṭatvam' iti pramāyāṃ avyāptiḥ/<BR>
ghaṭatve ghaṭābhāvāditi cet - na/ yatra yatsambandho 'sti tatra<BR>
tatsambandhānubhavaḥ ityarthāt ghaṭatve ghaṭasambandho 'stīti<BR>
nāvyāptiḥ/ saiveti/ yathārthānubhava eva śāstre pramā ityucyata<BR>
ityarthaḥ/<BR>
<BR>
<BR>
<b>prakāśikā</b><BR>
<BR>
<BR>
mūle tadvati<BR>
tatprakārakānubhava iti/ saptamyartho viśeṣyitvaṃ<BR>
āśrayatāsambandhenānubhavānvayī/ tathā ca tadvadviśeṣyaka -<BR>
tatprakārakānubhavatvaṃ yathārthānubhavasya lakṣaṇam/ tatpadārthaḥ prakāraḥ,<BR>
tadvattavaṃ prakāratāvacchedakasambandhena grāhyam/ tena kālikasambandhena<BR>
śuktyādau rajatatvasattve 'pi 'idam rajatam' iti bhrame<BR>
nātivyāptiḥ/ na ca tathāpi raṅgatvena rajatāvagāhini, rajatatvena<BR>
ca raṅgāvagāhini 'hame raṅgarajate'<BR>
ityākārakasamūhālambanabhrame 'tivyāptiḥ/ tatra<BR>
raṅgaviśeṣyakatva-raṅgatvaprakārakatvayoḥ<BR>
rajataviśeṣyakatva-rajatatvaprakāranakatvayośca sattvāditi vācyam/<BR>
tadvadviśeṣyakatvāvacchinnatatprakārakatvaviśiṣṭānubhavatvarūpārthavi vakṣaṇena<BR>
adoṣāt/ tathā hi - yayoḥ viṣayatayoḥ nirūpyanirūpakabhāvaḥ<BR>
tannirūpitaviṣayitayoḥ avacchedyāvacchedakabhāva iti siddhāntaḥ/<BR>
darśitabhrameraṅgatvaprakāratāyāṃ rāṅgaviśeṣyatānirūpitatvasya,<BR>
rajatatvaprakāratāyāṃ rajataviśeṣyatānirūpitatvasya ca abhāvena<BR>
raṅgaviśeṣyakatvāvacchinnaraṅgatvaprakārakatva -<BR>
rajataviśeṣyakatvāvacchinnarajatatvaprakārakatvayośca asattvāt<BR>
nātivyāptiḥ/ smṛtivyāvṛttaye anubhavatvaniveśaḥ/ etatphalaṃ<BR>
anupadameva sphaṭībhaviṣyati/<BR>
<BR>
<BR>
nanu 'tadvati' ityasya<BR>
'adhikaraṇe' ityarthakatayā 'ghaṭe ghaṭatvam' iti pramāyāmavyāptiḥ/<BR>
ādheyatāyā vṛttyaniyāmakatayā tena sambandhena<BR>
ghaṭarūpaprakārādhikaraṇāprasiddheḥ ityāśayena śaṅkate - nanu ghaṭe<BR>
ghaṭatvāmiti iti/<BR>
<BR>
<BR>
'tadvati' ityasya<BR>
tatsambandhinītyarthaḥ/ evaṃ ca ghaṭatvasyāpi ghaṭasambandhitayā<BR>
tādṛśapramāyāṃ ādheyatayā<BR>
<BR>
ghaṭasambandhighaṭatvaviśeṣyakatvāvacchinnaghaṭaprakārakatvasya sattvāt<BR>
nāvyāptiriti samādhatte-yatreti/ yathārthānubhava eveti/ evakāreṇa<BR>
yathārthasmṛtivyavacchedaḥ/ yathārthajñānabhātrasya pramātve smṛtikaraṇasya<BR>
pramāṇāntaratāpatteḥ iti bhāvaḥ/<BR>
<BR>
<b>bālapriyā</b><BR>
<BR>
<BR>
saptamyartho<BR>
viśeṣyitvamiti/ 'tadvati' ityatra tacchabdaḥ prakārībhūtadharmaparaḥ/<BR>
saptamyartho viśeṣyitvam/ tatra prakṛtyarthasya tadvatpadārthasya<BR>
nirūpitatvasambandhena anvayaḥ/ viśeṣyitvasya āśrayatāsambandhena<BR>
anubhave anvayaḥ/ tathā ca tadvannirūpitaviśeṣyitvāśrayaḥ<BR>
tanniṣṭhaprakāratānirūpakaḥ anubhavaḥ yathārthaḥ/<BR>
tadvanniṣṭhaviśeṣyatānirūpakatve sati tanniṣṭhaprakāratāpanirūpakatve<BR>
sati anubhavatvaṃ yathārthānubhavasya lakṣaṇam/ 'ayaṃ ghaṭa' iti pramāyāṃ<BR>
ghaṭatvavadghaṭaniṣṭhaviśeṣyatānirūpakatvaṃ<BR>
ghaṭatvaniṣṭhaprakāratānirūpakatvam anubhavatvaṃ ca astīti<BR>
lakṣaṇasamanvayaḥ/ smṛtau ativyāptivāraṇāya anubhavatvaniveśaḥ/<BR>
śuktirajatabhrame rajatatvaniṣṭhaprakāratānirūpakatve sati anubhavatvasya<BR>
sattvāt<BR>
<BR>
<BR>
ativyāptiḥ syāt<BR>
iti tadvāraṇāya tadvanniṣṭhaviśeṣyatānirūpakatvaniveśaḥ/<BR>
śuktirajatabhrame tu rajatatvābhāvavacchuktiniṣṭhaviśeṣyatākatvaniveśaḥ/<BR>
śuktirajatabhrame tu rajatatvābhāvavacchaktiniṣṭhāviśeṣyatākatvamevāsti,<BR>
na tu rajatatvavadrajataviśeṣyakatvamiti nātivyāptiḥ/<BR>
tadvadviśeṣyakatve sati anubhavatvamātroktau śuktau 'idaṃ rajatam'<BR>
ityayathārthānubhave ativyāptiḥ/ tatprakārakatvadalābhāve tatpadena<BR>
prakāra eva grāhya iti niyamālābhena tacchabdena śuktitve gṛhīte<BR>
śuktitvavadviśeṣyakatvānubhavatvayoḥ tatra sattvāt/ tadvāraṇāya<BR>
tatprakārakatvapadam/ tanniveśe ca ekatra uccaritayoḥ tacchabdayoḥ<BR>
ekārthabodhakatvamiti niyamena prathamagṛhītatatpadārthasyaiva<BR>
dvitīyatatpadenāpi grāhyatayā prathamatatpadagṛhītaśuktitvaprakārakatvasya<BR>
niruktānubhave abhāvāt na ativyāptiḥ iti kecit/ vastutastu<BR>
rajata eva dravyaṃ iti jñāne 1rajatatvapramātvāpattiḥ, ataḥ<BR>
tatprakārakatvaniveśaḥ spaṣṭaṃ cedaṃ dinakaryādau/<BR>
<BR>
<BR>
nanu śukte 'pi<BR>
kālikasambandhena rajatatvavattvāt<BR>
rajatatvavacchuktiviśaṣyakatvarajatvaprakārakatvayoḥ 'idaṃ rajatam'<BR>
iti bhrame 'pi sattvāt tatrātivyāptirityata āha - tadvattvaṃ<BR>
prakāratāvacchedakasambandhena grāhyamiti/ prakṛte samavāyasambandhaḥ<BR>
prakāratāvacchedakasambandhaḥ/ tena sambandhena rajatatvavat rajatameva, na<BR>
tu śuktiḥ/ rajataviśeṣyakatvaṃ ca rajatabhrame nāstīti<BR>
nātivyāptiriti bhāvaḥ/<BR>
<BR>
<BR>
--------------------------------------------<BR>
<BR>
<BR>
1.rajatatvapramātvāpattiriti/ rajatatvavadviśeṣyakatvāditi<BR>
bhāvaḥ/<BR>
<BR>
<BR>
--------------------------------------------<BR>
<BR>
<BR>
na ca tathāpītyādi/<BR>
purataḥ avasthitayoḥ rajataraṅgayoḥ indriyasannikṛṣṭayoḥ satoḥ<BR>
rajate raṅgatvaṃ raṅge rajatatvaṃ cāvagāhamānaḥ 'ime<BR>
raṅgarajate' ityākārakaḥ yaḥ samūhālambanabhramaḥ tatrātivyāptiḥ/<BR>
tasmin bhrame raṅgaṃ rajataṃ ca ubhayaṃ viśeṣyam/ raṅgatvaṃ rajatatvaṃ<BR>
ca ubhayaṃ prakāraḥ/ tathā ca raṅgatvavadraṅgaviśeṣyakatvasya<BR>
rajatatvavadrajataviśeṣyakatvasya raṅgatvaprakārakatvasya<BR>
rajatatvaprakārakatvasya ca sattvāt iti śaṅkiturāśayaḥ/<BR>
nānāmukhyaviśeṣyakaṃ jñānaṃ samūhālambanamityucyate/<BR>
<BR>
<BR>
samādhatte -<BR>
tadvadviśeṣyakatvāvacchinnetyādinā/ tadvadviśeṣyakatvāvacchinnaṃ yat<BR>
tatprakārakatvaṃ tadāśrayānubhavatvaṃ yathārthānubhavatvam/<BR>
viśeṣyatāprakāratayoḥ nirūpyanirūpakabhāve satyeva<BR>
viśeṣyitvaprakāritvayoḥ avacchedyāvacchedakabhāvo bhavati/<BR>
uktasamūhālambanabhrame yadyapi raṅgatvaṃ rajatatvaṃ ubhayaṃ prakāraḥ, yathāpi<BR>
raṅgatvaṃ rajatāṃśe prakāraḥ rajatatvaṃ raṅgāṃśe prakāra iti<BR>
raṅgatvaniṣṭhaprakāratā rajataniṣṭhaviśeṣyatānirūpitā na tu<BR>
raṅgatvavadraṅganiṣṭhaviśeṣyatānirūpitā/ evaṃ rajatatvaniṣṭhaprakāratā<BR>
raṅganiṣṭhaviśeṣyatānirūpitā na tu<BR>
rajatatvavadrajataniṣṭhaviśeṣyatānirūpitā/ tathā ca<BR>
raṅgatvaniṣṭhaprakāratāraṅganiṣṭhaviśeṣyatayoḥ<BR>
nirūpyanirūpakābhāvāt,<BR>
rajatatvaniṣṭhaprakāratārajataniṣṭhaviśeṣyatayoḥ tadabhāvācca<BR>
raṅgatvanirūpitaprakāritva - raṅganirūpitaviśeṣyitayoḥ<BR>
rajatatvanirūpitaprakāritvarajatanirūpitaviśeṣyitvayośca<BR>
avacchedyāvacchedakabhāvābhāvāt<BR>
raṅgatvaprakārakatvāvacchinnaraṅgaviśeṣyakatvasya<BR>
rajatatvaprakārakatvāvacchinnarajataviśeṣyakatvasya ca uktasamūhālambanabhrame<BR>
abhāvāt nātivyāptiriti bhāvaḥ/ anupadameva sphaṭībhaviṣyatīti/<BR>
'yathārthānubhava eva śāstre pramā ityucyata' iti<BR>
dīpikāgranthavyākhyānāvasara ityarthaḥ/<BR>
<BR>
<BR>
adhikaraṇe<BR>
ityarthakatayeti/ tathā ca prakāratāvacchedakasambandhena<BR>
prakārādhikaraṇaviśeṣyakānubhavaḥ yathārtha iti<BR>
<BR>
<BR>
labhyate/ 'ghaṭe<BR>
ghaṭatvam' iti pramāyāṃ ghaṭatvaṃ viśeṣyam, tatra ādheyatāsambandhena<BR>
ghaṭaḥ prakāraḥ/ prakāratāvacchedakasambandhaḥ ādheyatā/ ādheyatvaṃ<BR>
vṛttyaniyāmakam (ādheyatvāniyāmakam)/ ataḥ ādheyatāsambandhena<BR>
prakārībhūtaghaṭādhikaraṇāprasiddhyā pramālakṣaṇasya<BR>
tādṛśapramāyāmavyāptiriti śaṅkiturāśayaḥ/<BR>
<BR>
<BR>
tadvatītyasya<BR>
tatsambandhinītyartha iti/<BR>
tatpratiyogikaprakāratāvacchedakasambandhānuyoginītyartha iti<BR>
bhāvaḥ/ tathā ca 'tadvati' ityasya yadi<BR>
tanniṣṭhaprakāratāvacchedakasambandhāvacchinnādheyatānirūpitādhikaraṇatāvānityarthaḥ<BR>
syāt, tadā ādheyatāyā vṛttyaniyāmakatayā<BR>
ghaṭaniṣṭhādheyatāsambandhāvacchinnādheyatānirūpitādhikaraṇatvāprasiddhyā<BR>
avyāptiḥ syāt/ sor'thastu prakṛte na vivakṣitaḥ/ ādheyatāsambandhena<BR>
ghaṭasambandhi ghaṭatvaṃ bhavatīti<BR>
1ghaṭasambandhighaṭatvaviśeṣyakatvāvacchinnaghaṭaprakārakatvasya 'ghaṭe<BR>
ghaṭatvam' iti pramāyāṃ sattvāt nāvyāptiriti samādhāturāśayaḥ/<BR>
<BR>
<BR>
yathārthajñānamātrasya<BR>
pramātva iti/ yadi anubhavatvamaniveśya yathārthajñānatvaṃ pramātvaṃ<BR>
ityucyate tarhi smṛterapi yathārthajñānatvāt prakātvaṃ prasajyeta/ na<BR>
ceṣṭāpattiḥ/ pratyakṣādipramitivilakṣaṇasmṛtirūpapramākaraṇasya<BR>
vilakṣaṇasya pañcamapramāṇasya āvaśyakatayā pramāṇāni catvārīti<BR>
sūtrakāroktyasāṃgatyāpatteriti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>ayathārthānubhavalakṣaṇam</b><BR>
<BR>
<BR>
<b>AnTs_35[3]     tadabhāvavati tatprakārako 'nubhavo 'yathārthaḥ / yathā śuktāv idaṃ rajatam iti jñānam //</b><BR>
<BR>
<BR>
tadabhāvavati tatprakārakānubhavo 'yathārthaḥ/<BR>
saiva apramā ityucyate/ (sa eva bhrama ityucyate)/<BR>
<BR>
<BR>
<b>dīpikā</b><BR>
<BR>
<BR>
ayathārthānubhavaṃ lakṣayati - tadabhāvavatīti/<BR>
nanu 'idaṃ saṃyogī' ti pramāyāmativyāptiriti cet - na/<BR>
yadavacchedena yatsambandhābhāvaḥ tadavacchedena tatsambandhajñānasya<BR>
vivakṣitatvāt/ saṃyogābhāvāvacchedena saṃyogajñānasya<BR>
<BR>
<BR>
---------------------------------------<BR>
<BR>
<BR>
1. ghaṭasambandhīti/<BR>
ghaṭaprattiyogikādheyatāsambandhānuyogītyarḥtha/<BR>
<BR>
<BR>
---------------------------------------<BR>
<BR>
<BR>
<b>prakāśikā</b><BR>
<BR>
<BR>
ativyāptiriti/<BR>
saṃyogābhāvavati saṃyogaprakārakatvasya sattvāditi bhāvaḥ/<BR>
yadavacchedeneti/ yadavacchedena<BR>
yatsambadhāvacchinnapratiyogitākayadabhāvaḥ tadavacchedena tatsambandhena<BR>
tatprakārakānubhavasya vivakṣitatvādityarthaḥ/<BR>
saṃyogābhāvāvacchedeneti/ saṃyogābhāvāvacchedakāvacchedenetyarthaḥ/<BR>
saṃyogāvacchedeneti/ saṃyogāvacchedakāvacchedenetyarthaḥ/<BR>
saṃyogasambandhasyeti/ samavāyasambandhena saṃyogasyetyarthaḥ/<BR>
<BR>
<BR>
atredamavadheyam -<BR>
idaṃ avyāpyavṛttisaṃyogādiprakārakabhramānurodhena/<BR>
vyāpyavṛttirajatatvādiprakārakabhramalakṣaṇaṃ tu -<BR>
tatsambandhāvacchinnapratiyogitākatadabhāvavān yaḥ<BR>
tadviśeṣyakatvāvacchinna-tatsambandhāvacchinna -<BR>
tatprakārakatvaviśiṣṭānubhavatvam/ pratiyogitāyāṃ prakāratāvacchedaka<BR>
- sambandhāvacchinnatvaniveśāt 'parvato vahnimān' iti pramāyāṃ<BR>
samavāyāvacchinnavahnyabhāvavatparvataviśeṣyakatvasya sattve 'pi<BR>
nātivyāptiḥ/<BR>
viśeṣyitvaprakāritvayoravacchedyāvacchedakabhāvavivakṣaṇena 'ime<BR>
raṅgarajate' ityākārakapramāyāṃ<BR>
raṅgatvādyabhāvavadrajatādiviśeṣyakatvaraṅgatvādiprakārakayoḥ<BR>
sattve 'pi nātivyāptiḥ ityalaṃ ativistareṇa//<BR>
<BR>
<BR>
<b>bālapriyā</b><BR>
<BR>
<BR>
saṃyogābhāvavatīti/ saṃyogasyāvyāpyavṛttitvāt<BR>
saṃyogavatyapi saṃyogābhāvasya sattvāt 'idaṃ saṃyogi' iti<BR>
pramāyāṃ saṃyogābhāvavati saṃyogaprakārakatvasattvāt tadabhāvavati<BR>
tatprakārakatvarūpabhramalakṣaṇātivyāptiriti bhāvaḥ/ yadavacchedenetyādi/<BR>
mūlāvacchedena samavāyasambandhāvacchinnakapisaṃyogābhāvaḥ vṛkṣe<BR>
vartate tadavacchedena cet kapisaṃyogāvagāhi jñānaṃ bhavati tarhi<BR>
tajjñānaṃ bhramaḥ/ agrāvacchedena kapisaṃyogajñānaṃ tu pramaiva,<BR>
tadavacchedena kapisaṃyogābhāvavirahāt/ agrāvacchedena<BR>
kapisaṃyogavati vṛkṣe tadavacchedenaiva<BR>
<BR>
<BR>
samavāyātiriktasambandhāvacchinnakapisaṃyogābhāvasattvāt agre<BR>
vṛkṣaḥ kapisaṃyogīti pramāyāḥ bhramatvāpattiḥ/ tadvāraṇāya<BR>
yatsambandhāvacchinneti/ mūlāvacchedena ramavāyasambandhāvacchinna -<BR>
kapisaṃyogābhāvavati vṛkṣe kālikasambandhena<BR>
kapisaṃyogaprakārakapramāyāmativyāptivāraṇāya tatsambandhenetyuktam<BR>
nanu 'saṃyogābhāvāvacchedena saṃyogajñānasya' iti<BR>
dīpikoktirayuktā; mūle vṛkṣaḥ kapisaṃyogīti bhramātmakajñānasya<BR>
mūlāvacchedena kapisaṃyogāvagāhitve 'pi saṃyogābhāvāvacchedena<BR>
saṃyogāvagāhitvābhāvāt/ na hi saṃyogasya<BR>
saṃyogābhāvo 'vacchedakaḥ, 1tathā apratīteḥ ityato vyācaṣṭe -<BR>
saṃyogābhāvāvacchedakāvacchedenetyartha iti/<BR>
saṃyogābhāvasyāvacchedako yaḥ mūlādiḥ tadavacchedenetyarthaḥ/<BR>
saṃyogāvacchedakāvacchedeneti/ saṃyogasya avacchedakaḥ yaḥ agrādiḥ<BR>
tadavacchedenetyarthaḥ/<BR>
<BR>
<BR>
nanu<BR>
avyāpyavṛttipadārthaṃprakārakabhramasya sāvacchinnaviṣayakatve 'pi<BR>
vyāpyavṛttirajatatvādiprakārakabhramasya tadabhāvāt<BR>
yadavacchedenetyādiniruktabhramalakṣaṇaṃ sarvabhramānuyāyi na bhavatītyata<BR>
āha - atredamavadheyamiti/ tatsambandhāvacchinnetyādi/ śuktau<BR>
indriyasannikṛṣṭāyāṃ yaḥ 'idaṃ rajatam' iti bhramaḥ tatra samanvayaḥ<BR>
kriyate/ samavāyasambandhāvacchinna<BR>
<BR>
<BR>
pratiyogitakarajatatvābhāvavān purovartiśuktirūpapadārthaḥ/<BR>
tadviśeṣyakatve sati rajatatvaprakārakatvaṃ uktabhrame 'sti iti /<BR>
prakāratāvacchedakasambandhāvacchinnatvaṃ yadi pratiyogitāyāṃ na<BR>
niveśyate tadā<BR>
<BR>
<BR>
yatkiñcitsambandhāvacchinnapratiyogitākatadabhāvavān yaḥ<BR>
tadviśeṣyakatvāvacchinna-tatprakārakatvaviśiṣṭānubhavatvaṃ bhramasya lakṣaṇaṃ<BR>
syāt/ tathā sati 'parvato vahnimān' iti pramāyāmativyāptiḥ/<BR>
tathā hi - tatpadena vahnirūpaḥ prakāraḥ gṛhītaścet tasya saṃyogena<BR>
parvate sattve 'pi samavāyena sattā nāsti/ ataḥ<BR>
samavāyasambandhāvacchinnavahnyabhāvavān yaḥ<BR>
<BR>
<BR>
----------------------------------------<BR>
<BR>
<BR>
1. tathā apratīteriti/<BR>
saṃyogāvacchedakatayā saṃyogābhāvasyāpratīterityarthaḥ/<BR>
<BR>
<BR>
----------------------------------------<BR>
<BR>
<BR>
parvataḥ tadviśeṣyakatve<BR>
sati vahniprakārakatvaṃ 'parvato vahnimān' iti pramāyāmastīti/<BR>
prakāratāvacchedakasambandhāvacchinnatvaniveśe tu saṃyogasambandhasyaiva<BR>
prakāratāvacchedakatayā tadavacchinnapratiyogitākavahnyabhāvavān<BR>
viśeṣya parvato na bhavatīti<BR>
prakāratāvacchedakasambandhāvacchinnapratiyogitākatadabhāvavadviśeṣyakatvaṃ<BR>
'parvato vahnimān' iti pramāyāṃ nāstīti nātivyāptiriti<BR>
bhāvaḥ/<BR>
<BR>
<BR>
viśeṣyitvaprakāritvayoriti/ tathā ca<BR>
viśeṣyitvaprakāritvayo avacchedyāvacchedakabhāvāvivakṣaṇe<BR>
tadabhāvavadviśeṣyakaḥ tatprakārakānubhavaḥ bhrama ityetāvanmātroktau<BR>
raṅge raṅgatvaṃ rajate rajatatvaṃ cāvagāhamānaḥ yaḥ 'ime<BR>
raṅgarajate' iti pramātmakānubhavaḥ tatra raṅgaṃ rajataṃ ca<BR>
viśeṣyam, raṅgatvaṃ rajatatvaṃ ca prakāra iti tatpadena<BR>
raṅgatvagrahaṇe tadabhāvavat rajataṃ uktapramāyāṃ viśeṣyaṃ bhavati<BR>
raṅgatvaṃ ca prakāro bhevatīti raṅgatvābhāvavadrajataviśeṣyakatvaṃ<BR>
raṅgatvaprakārakatvaṃ cāsti, evaṃ rajatatvābhāvavadraṅgaviśeṣyakatvaṃ<BR>
rajatatvaprakārakatvaṃ cāstītyativyāpti syāt/ atastayoḥ<BR>
avacchedyāvacchedakābhāvavivakṣā/ tathā ca tadabhāva vadviśeṣyakatvāvacchinnaṃ<BR>
yat tatprakārakatvaṃ tadviśiṣṭānubhavaḥ bhrama iti lakṣaṇaṃ bhavati/<BR>
uktasamūhālambanapramāyāṃ<BR>
raṅgatvaniṣṭhaprakārataraṅgatvavadraṅganiṣṭhaviśeṣyatānirūpitā, na<BR>
tu raṅgatvābhāvavadrajataniṣṭhaviśeṣyatānirūpitā, rajate<BR>
raṅgatvasyāprakāratvāt/ evaṃ ca<BR>
raṅgatvaniṣṭhaprakāratārajataniṣṭhaviśeṣyatayorniṃrūpya<BR>
nirūpakabhāvābhāvataraṅgatvaprakārakatvaraṅgatvābhāvavadrajataviśeṣyakatvayoḥ<BR>
avacchedyāvacchedakabhāvo nāsti/ yayorviṣayatayoḥ nirūpyanirūpakabhāvaḥ<BR>
tannirūpitaviṣayitayoreva avacchedyāvacchedakabhāva iti niyamāt/<BR>
evaṃ ca raṅgatvābhāvavadviśeṣyakatvāvacchinnaraṅgatvaprakārakatvasya<BR>
rajatatvābhāvavadviśeṣyakatvāvacchinnarajatatvaprakārakatvasya<BR>
<BR>
<BR>
coktasamūhālambanapramāyāṃ abhāvānnātivyāpitariti bhāvaḥ/<BR>
prakāratāviśiṣṭaviśeṣyatānirūpakatve satyanubhavatvaṃ bhramasya lakṣaṇam/<BR>
viśeṣyatāyāṃ prakāratāvaiśiṣṭyaṃ ca<BR>
1svāvacchedakasambandhāvacchinnapratiyogitākasvāśrayābhāvavanniṣṭhatvasvanirūpitatvobhayasambandheneti<BR>
niṣkarṣaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>yathārthānubhavavibhāgaḥ</b><BR>
<BR>
<BR>
<b>AnTs_36     yathārthānubhavaś caturvidhaḥ pratyakṣānumityupamitiśabdabhedāt / tatkaraṇam api caturvidhaṃ pratyakṣānumānopamānaśabdabhedāt //</b><BR>
<BR>
<BR>
yathārthānubhavaḥ<BR>
caturvidhaḥ - pratyakṣa - anumiti - upamiti - śabdabhedāt/ tatkaraṇamapi<BR>
caturvidham - pratyakṣa - anumāna - upamāna - śabdabhedāt/<BR>
<BR>
<BR>
<b>dīpikā</b><BR>
<BR>
<BR>
yathārthānubhavaṃ<BR>
vibhajate/ yathārtheti/ prasaṅgāt pramākaraṇaṃ vibhajate -<BR>
tatkaraṇamapīti/ prakākaraṇamityarthaḥ/ pramāyāḥ karaṇaṃ pramāṇam iti<BR>
pramāṇasāmānyalakṣaṇam/<BR>
<BR>
<BR>
<b>prakāśikā</b><BR>
<BR>
<BR>
prasaṅgāditi/<BR>
smṛtasya upekṣānarhatvaṃ prasaṅgaḥ tasmādityarthaḥ/<BR>
sāmānyato 'vagatasyaiva viśeṣarūpeṇa pratipādanaṃ saṃbhavatīti<BR>
sāmānyalakṣaṇaṃ sphuṭayati - pramāyāḥ karaṇaṃ pramāṇamiti/<BR>
<BR>
<BR>
<b>bālapriyā</b><BR>
<BR>
<BR>
smṛtasyeti/<BR>
pramāyāḥ lakṣaṇe ukte tatkaraṇaṃ smṛtaṃ bhavatīti tasya upekṣā na yukteti<BR>
bhāvaḥ/<BR>
<BR>
<BR>
<BR>
---------------------------------------<BR>
<BR>
<BR>
1. svāvacchedaketi/<BR>
śuktāvidaṃ rajatamiti bhrame evaṃ samanvayaḥ - svaṃ rajatatvaniṣṭhaprakāratā<BR>
tadavacchedakasambandhaḥ samavāyasambandhaḥ tadavacchinnapratiyogitākaḥ<BR>
svāśrayasya prakāratāśrayasya rajatatvasya abhāvaḥ tadvacchuktiniṣṭhatvaṃ<BR>
viśeṣyatāyām; evaṃ svaṃ rajatvaniṣṭhaprakāratā tannirūpitatvaṃ ca<BR>
śuktiniṣṭhaviśeṣyatāyām/ tathā ca uktobhayasambandhena<BR>
rajatatvaniṣṭhaprakāratāviśiṣṭā yā śuktiniṣṭhā viśeṣyatā<BR>
tannirūpakatve sati anubhavatvaṃ idaṃ rajatamiti bhrame 'stīti/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>karaṇalakṣaṇam</b><BR>
<BR>
<BR>
<b>AnTs_37     asādhāraṇam kāraṇaṃ karaṇam /</b><BR>
<BR>
<BR>
(vyāpāravat)<BR>
asādhāraṇakāraṇaṃ karaṇam/<BR>
<BR>
<BR>
<b>dīpikā</b><BR>
<BR>
<BR>
karaṇalakṣaṇamāha -<BR>
asādhāraṇeti/ sādhāraṇakāraṇe dikkālādau ativyāptivāraṇāya<BR>
asādhāraṇeti/<BR>
<BR>
<BR>
<b>prakāśikā</b><BR>
<BR>
<BR>
asādhāraṇetīti/<BR>
dikkālādṛṣṭādeḥ kāryatvāvacchinnaṃ pratyeva kāraṇatvāt<BR>
anubhavatvavyāpyadharmāvacchinnapramāvṛttikāryatānirūpitakāraṇatvarūpāsādhāraṇakāraṇatvasya<BR>
tatra asattvāt nātivyāptiḥ/<BR>
<BR>
<BR>
prācīnāstu-<BR>
'vyāpāravattve sati' ityapi vaktavyam/ ataḥ cakṣuḥ-saṃyogādau<BR>
nātivyāptiḥ/ śrotramanassaṃyogaḥ śabdo vā vyāpāraḥ saṃbhavatyeveti<BR>
na śrotrendriyo karaṇalakṣaṇāvyāptiḥ-iti vadanti/<BR>
<BR>
<BR>
"yadvilambāt prakṛtakāryānutpādaḥ<BR>
tatkāraṇatvasyaivāsādhāraṇakāraṇatvātmakatayā kālādiṣu<BR>
tādṛśakāraṇatvābhāvāt na ativyāptiḥ/<BR>
vyāpāratvenābhimatendriyasaṃyogādikameva karaṇam/ etacca<BR>
'liṅgaparāmarśa evānumānam' iti mūle eva sphuṭībhaviṣyati/ ata<BR>
eva maṇikṛdbhiḥ uktam - 'tacca liṅgaparāmarśaḥ' iti granthena"iti<BR>
tu navyāḥ/ adhikam asmadīyacintāmaṇiprabhāyāṃ anusandheyam/<BR>
<BR>
<BR>
<b>bālapriyā</b><BR>
<BR>
<BR>
dikkālādṛṣṭāderiti/ pramānirūpitāsādhāraṇakāraṇatvaṃ<BR>
pramāṇasyalakṣaṇam/ pramāniṣṭhā yā anubhavatvavyāpyadharmāvacchinnā<BR>
kāryatā tannirūpitakāraṇatvamiti yāvat/ anubhavatvavyāpyadharmaḥ<BR>
pramātvam, kāryatāyāṃ<BR>
<BR>
<BR>
anubhavatvavyāpyadharmāvacchinnatvasyāniveśe kāryasāmānyaṃ prati<BR>
dikkālādṛṣṭādeḥ kāraṇatvāt pramāṃ pratyapi kāraṇatvamastīti<BR>
pramāṇalakṣaṇasya dikkālādāvativyāptiḥ syāt/ tanniveśe tu<BR>
prabhāniṣṭhakāryatvāvacchinnakāryatānirūpitakāraṇatāyāḥ dikkālādau<BR>
sattve 'pi pramāniṣṭhapramātvāvacchinnakāryatānirūpitakāraṇatvaṃ nāstīti<BR>
nātivyāptiḥ/ cakṣurāderiva tatsannikarṣāderapi<BR>
pratyakṣapramāhetutvāt pramāṇalakṣaṇasya vyāpāreṣu sannikarṣādiṣu<BR>
ativyāptivāraṇāya vyāpāradvārakaṃ kāraṇatvaṃ lakṣaṇe<BR>
<BR>
<BR>
niveśanīyam/ na ca<BR>
śrotrendriyo avyāptiḥ, śrotrasamavāyarūpasaṃnikarṣasya nityatvena<BR>
tajjanyatvaghaṭitavyāpāralakṣaṇābhāvāt vyāpāradvārakakāraṇatvarūpasya<BR>
pramāṇalakṣaṇasya śrotrendriye 'bhāvāditi vācyam/<BR>
<BR>
<BR>
śrotramanassaṃyogasya<BR>
śabdasya vā śrotravyāpāratvāt taddvārakapratyakṣakāraṇatvasya śrotre 'pi<BR>
sattvāt - iti prācīnamatam/<BR>
<BR>
<BR>
navīnamatamāha -<BR>
yadvilambādityādinā/ na vyāpāravatkāraṇatvamasādhāraṇakāraṇatvam/<BR>
ati tu yadvilambāt prakṛtakāryānutpādaḥ tattvam/ kālādiṣu<BR>
etādṛśāsādhāraṇakāraṇatvābhāvāt nātivyāptiḥ/ vyāpāratvena<BR>
prācīnābhimateṣu<BR>
<BR>
<BR>
saṃnikarṣādiṣveva<BR>
īdṛśaṃ kāraṇatvamastīti sannikarṣaparāmarśādīnāmeva pramāṇatvamiti<BR>
navīnamatam/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>kāraṇalakṣaṇam</b><BR>
<BR>
<BR>
<b>AnTs_38     kāryaniyatapūrvavṛtti kāraṇam /</b><BR>
<BR>
<BR>
(ananyathāsiddhatve sati) kāryaniyatapūrvavṛtti kāraṇam/<BR>
<BR>
<BR>
<b>dīpikā</b><BR>
<BR>
<BR>
kāraṇalakṣaṇamāha - kāryeti/ 'pūrvavṛtti<BR>
kāraṇaṃ' ityukte rāsabhādau ativyāptiḥ syāt, ataḥ niyateti/<BR>
tāvanmātre kṛte kārye ativyāptiḥ, ataḥ pūrvavṛtti iti/<BR>
<BR>
<BR>
<b>prakāśikā</b><BR>
<BR>
<BR>
niyateti/<BR>
niyatatvaṃ hi vyāpakatvam/ tacca rāsabhādeḥ na saṃbhavatīti tatra na<BR>
ghaṭakāraṇatvātiprasaktiriti bhāvaḥ/ pūrvavṛttīti/ svavyāpakatvasya<BR>
svasmin sattve 'pi spūrvakālavṛttitvasya asattvena nātiprasaṅga iti<BR>
bhāvaḥ/ kāryatāvacchedakasambandhena kāryādhikaraṇe<BR>
kāryāvyavahitaprākkṣaṇāvacchedena<BR>
vidyamānātyantābhāvapratiyogitānavacchedakataddharmavattvaṃ tena rūpeṇa<BR>
kāraṇatvamiti samuditār'tho bodhyaḥ/<BR>
<BR>
<BR>
<b>bālapriyā</b><BR>
<BR>
kāryaniyatatve<BR>
sati kāryapūrvavṛttitvaṃ kāraṇasya lakṣaṇam/ kāryaniyatatvaṃ ca<BR>
kāryavyāpakatvam/ kāryapūrvavṛttitvamātroktau<BR>
rāsabhāderapikadācit ghaṭapūrvavartitvamastīti ghaṭakāraṇatvāpattiḥ/<BR>
tadvāraṇāya kāryavyāpakatvaniveśaḥ/ kāryasyāpi kāryavyāpakatvāt<BR>
tatrativyāptivāraṇāya kāryapūrvavartitatvaniveśaḥ/ tadāha-niyatatvaṃ<BR>
hītyādīnā/ kāryavyāpakatvaśarīra eva kāryapūrvavartitvamapi niveśya<BR>
pariṣkaroti - kāryatāvacchedakasambandhenetyādinā/<BR>
kāryatāvacchedakasambandhena saṃyogena kāryādhikaraṇe ghaṭādhikaraṇe<BR>
pradeśe ghaṭapūrvakṣaṇāvacchedena vartamāno yo 'bhāvaḥ na<BR>
daṇḍacakrādyabhāvaḥ, api tu rāsabhādyabhāvaḥ tatpratiyogitāvacchedakaṃ<BR>
rāsabhatvādi pratiyogitānavacchedakaṃ daṇḍatvādi, tadvattvaṃ<BR>
taṇḍādiṣvastīti lakṣaṇasamanvayaḥ/ kāryatāvacchedakasambandhenetyanuktau<BR>
kālikasambandhena ghaṭādhikāraṇaṃ yatra ghaṭo notpadyate sa pradeśo 'pi<BR>
bhavati tadvṛttiryo 'bhāvaḥ daṇḍādyabhāvaḥ,<BR>
tatpratiyogitāvacchedakadharmavattvameva daṇḍādāvasti na<BR>
tadanavacchekadharmavattvamityasambhavaḥ syāt/<BR>
tadvāraṇāya-kārya-tāvacchedakasambandheneti/<BR>
kāryādhikaraṇavṛttyabhāvāpratiyogitvamātroktausaṃyogasambandhena<BR>
ghaṭādhikaraṇai vartate yo 'bhāvaḥ daṇḍatantūbhayābhāvaḥ<BR>
tatpratiyogitvameva daṇḍe astīti rītyā ubhayābhāvamādāya asambhavaḥ<BR>
syāt/ tadvāraṇāya pratiyogitānavacchedakadharmavattvaniveśaḥ/<BR>
yaddharmapuraskāreṇa kāraṇatvaṃ vivakṣitaṃ tasmin dharme<BR>
pratiyogitānavacchedakatvaṃ vivakṣitam/ daṇḍatvacakratvādinā<BR>
daṇḍacakrādīnāṃ kāraṇatvaṃ vivakṣitam/ daṇḍatvādestu<BR>
tādṛśapratiyogitānavacchedakatvamasttyeva iti lakṣaṇasamanvayaḥ/ nātaḥ<BR>
prameyatvamādāya rāsabhādāvativyāptiḥ/<BR>
<BR>
<BR>
<b>dīpikā</b><BR>
<BR>
<BR>
<b>anyathāsiddhinirūpaṇam</b><BR>
<BR>
<BR>
nanu tanturūpamapi<BR>
paṭaṃ prati kāraṇaṃ syāt iti cet - napha 'ananyathāsiddhatve sati'<BR>
iti viśeṣaṇāt/ ananyathāsiddhatvam anyathāsiddhirahitatvam/<BR>
anyathāsiddhiḥ trividhā - yena sahaiva yasya yaṃ prati<BR>
pūrvavṛttitvamavagamyate taṃ prati tena tadanyathāsiddham/ yathā tantunā<BR>
tanturūpaṃ tantutvaṃ ca paṭaṃ prati/ anyaṃ prati pūrvavṛttitve jñāta eva<BR>
yasya yaṃ prati pūrvavṛttitvamavagamyate taṃ prati tadanyathāsiddham/ yathā<BR>
śabdaṃ prati pūrvavṛttitve jñāta eva paṭaṃ prati ākāśasya/<BR>
<BR>
<BR>
anyatra<BR>
kḷptaniyatapūrvavartina eva kāryasambhave tatsahabhūtaṃ anyathāsiddham/<BR>
yathā pākajasthale gandhaṃ prati rūpaprāgabhāvasya/ evaṃ ca<BR>
ananyathāsiddhaniyatapūrvavṛttitvaṃ kāraṇatvam/<BR>
<BR>
<BR>
<b>prakāśikā</b><BR>
<BR>
<BR>
kāraṇaṃ syāditi/<BR>
tasya niyatapūrvavṛttitvāditi bhāvaḥ/ nibandhāntareṣu anyathāsiddheḥ<BR>
pañcavidhatve 'pi maṇikāramatābhiprāyeṇāha - trividheti/ yena<BR>
sahaivetyādi/ yena tantunā sahaiva yasya tatturūpasya tantutvasya ca yaṃ<BR>
paṭaṃ prati pūrvavṛttitvamavagamyate taṃ paṭaṃ prati tantanturūpaṃ<BR>
tantutvaṃ ca tena tantunā anyathāsiddhamityarthaḥ/ atra sahitatvam<BR>
ekajñānaviṣayatvaṃ bodhyam/ tanturūpasya paṭapūrvavṛttitvajñāne<BR>
anatiprasaktatanturūpatvenaiva viṣayatā vācyā/ tathā ca tanturūpaṃ<BR>
anyathāsiddhamiti/ evaṃ entutvasya pūrvavṛttitvajñānamapi<BR>
tantuviṣayakameveti tadapyanyathāsiddhamiti bhāvaḥ/ atra 'yena' ityasya<BR>
'svatantrānvayavyatirekaśālinā' iti 'yasya' ityasya ca<BR>
'svatantrānvayavyatirekaśūnyasya' iti viśeṣaṇaṃ bodhyam/ tena na<BR>
atathābhūtena tantutvena tantoranyathāsiddhiḥ, na vā tantusaṃyogasya<BR>
tantunā anyathāsiddhiriti saṅkṣepaḥ/"itarānvayavyatirekaprayuktānvayavyatirekaśāli yat yat<BR>
anyathāsiddham"iti tu pare/ śabdaṃ pratīti/ ākāśatvaṃ<BR>
hi śabdasamavāyikāraṇatvam/ tathā ca śabdakāraṇatvamagṛhītvā<BR>
ākāśasya ākāśatvena ghaṭapūrvavṛttitvaṃ grahītum aśakyaṃ<BR>
<BR>
<BR>
ityākāśo 'nyathāsiddha ityarthaḥ/ anyatra kḷpteti/<BR>
apākajasthale gandhaṃ prati kḷptaniyatapūrvavṛttinā gandhaprāgabhāvenaiva<BR>
pākajasthale 'pi tatsambhave rūpaprāgabhāvo 'nyathāsiddha ityarthaḥ/ atha evaṃ<BR>
niyatapadaṃ vyartham, aniyatarāsamabhādeḥ tṛtīyānyathāsiddhatvena<BR>
satyantenaiva vāraṇasambhavāt iti cet - na/ ghaṭasāmānyaṃ prati<BR>
anyathāsiddhyasaṃbhavāt anyatra ghaṭābhinne paṭādau kḷptapūrvavartinaḥ<BR>
tantvāditaḥ ghaṭotpattyasambhavāditi/<BR>
<BR>
<BR>
navīnāḥ<BR>
punarevamāhuḥ - laghuniyatapūrvavartina eva kāryaṃsambhave tadbhinnaṃ<BR>
anyathāsiddhaṃ ityekavidhameva anyathāmiddhatvam/ laghutvaṃ ca<BR>
śarīrakṛtamupasthitikṛtaṃ saṃbandhakṛtam ca/ tatra prathamam -<BR>
anekadravyasamavetatvāpekṣayā mahattve/ dvitīyam - gandhaṃ prati<BR>
rūpaprāgabhāvāpekṣayā gandhaprāgabhāve, gandhasya pratīyogina<BR>
upasthitatvena śīghraṃ tadupasthiteḥ/ tṛtīyam -<BR>
daṇḍatvadaṇḍarūpādyapekṣayā daṇḍādau,<BR>
svāśrayadaṇḍasaṃyogādirūpaparamparayā gurutvāt/ evaṃ caitāvataiva<BR>
nirvāhe anyathāsiddhitrividha pañcavidhā ceti prapañco<BR>
vyutpattivaicitryāya/<BR>
<BR>
<BR>
na ca aniyatarāsabhādeḥ<BR>
tṛtīyānyathāsiddhatvenaiva vāraṇāt niyatapadaṃ vyarthamiti vācyam/<BR>
yataḥ anyathāsiddhatvasya anugatasya durvacatayā yatra yatra prāmāṇikānāṃ<BR>
anyathāsiddhatvavyavahāraḥ tattadbhedakūṭaṃ niveśanīyam/<BR>
laghuniyatetyādikaṃ tu bhedapratiyogitattadvyaktiparicāyakam/<BR>
itthaṃ ca aniyatānantarāsabhādīnāṃ ekena niyatatvaviśeṣaṇenaiva<BR>
vāraṇāt tattadbhedakūṭaniveśe gauravam/ niyatānāṃ<BR>
daṇḍatvādīnāṃ tu anāyatyā tattadbhedadavattve<BR>
niveśanīyamityabhisandhiḥ/<BR>
<BR>
<BR>
<b>bālapriyā</b><BR>
<BR>
<BR>
nibandhāntareṣviti-kusumāñjalivyākhyāne prakāśe<BR>
vardhamānopādhyāyaiḥ pañcavidhā anyathāsiddhayaḥ pradarśitāḥ, tadanusādeṇa<BR>
muktavalpāṃ ca/ maṇikāraistu śaktivāde trividhā evānyathāsiddhayaḥ<BR>
pradarśitāḥ/ tadanusāreṇa dīpikāyāmapi/<BR>
sahitatvamekajñānaviṣayatvamiti/ tathā ca yasya<BR>
pūrvavṛttitvamavagāhamāne jñāne niyamena tadāśrayasyāpi bhānaṃ bhavati<BR>
tat anyathāsiddhamiti phalati/ 'tanturūpaṃ paṭapūrvavṛtti' iti jñāne<BR>
tanturūpāśrayasya tantorapi viṣayatvāt 'tantutvaṃ paṭapūrvavṛtti'<BR>
iti jñāne viśeṣyatāvacchedakatayā tantutvatvasya bhānāt<BR>
tantutvatvasya tantvitarāvṛttitve sati tantuvṛttitvarūpatvāt<BR>
tantūnāmapi bhānācca tanturūpaṃ tantutvaṃ ca paṭaṃ<BR>
pratyanyathāsiddhamityarthaḥ/<BR>
1tatkāryanirūpitaniyatapūrvavṛttitvagrahanirūpitasvaniṣṭhaveśaṣyatāvacchedakībhūtasvāśrayakatvaṃ<BR>
prathamānyathāsiddhatvamiti yāvat/<BR>
<BR>
<BR>
nanu 'rūpaṃ<BR>
paṭapūrvaṃvṛtti' ityākārakaṃ rūpatvena<BR>
tanturūpāvagāhijñānamupagamyate tatra tantūnāmaviṣayatvāt tantunā<BR>
sahaiva pūrvavṛttitvaṃ nāvagamyata iti kathaṃ tanturūpasya<BR>
anyathāsiddhatvamityāśaṅkyāhatanturūpasyeti/ rūpatvasya<BR>
paṭapūrvavṛttitvātiprasaktatayā tadavacchedena paṭapūrvavṛttitvagraho na<BR>
sambhavati, anyūnānatiprasaktadharmasyaivāvacchedakatvāt/ api tu<BR>
anatiprasaktatanturūpatvāvacchinne eva paṭapūrvavṛttitvaṃ jñāyata iti<BR>
vaktavyam/ tasmin jñāne tu tantūnāmapi<BR>
<BR>
<BR>
2viśeṣyatāvacchedakatayā viṣayatvamāvaśyakamiti bhāvaḥ/<BR>
tantutvasya pūrvavṛttitvajñānamapi tantuviṣayakameveti/ 'tantutvaṃ<BR>
paṭapūrvavṛtti' iti jñāne tantutvasya viśeṣyatvāt jāteḥ yatra<BR>
viśeṣyatayā bhānaṃ tatra kiñcidrūpeṇaiva bhānamiti niyamāt<BR>
tantutvatvena tantutvabhānaṃ vaktavyam/ tantutvatvaṃ ca<BR>
tantvitarāvṛttitve sati sakalatantuvṛttitvarūpamiti<BR>
<BR>
<BR>
-------------------------------------------<BR>
<BR>
<BR>
1.<BR>
tatkāryanirūpitetyādi/ tatkāryaṃ paṭaḥ tannirūpitaṃ yat<BR>
niyatapūrvavṛttitvaṃ tadviṣayakagrahaḥ 'tanturūpaṃ tantutvaṃ vā<BR>
paṭaniyatapūrvavṛtti' ityākārako grahaḥ tannirūpitā yā svaniṣṭhā<BR>
viśeṣyatā tanturūpaniṣṭhā tantutvaniṣṭhā vā viśeṣyatā<BR>
tadavacchedakībhūtaḥ yaḥ svāśrayaḥ tanturūpasya tantutvasya vā āśrayaḥ<BR>
tantuḥ tatkatvaṃ tanturūpe tanatutve cāstīti samanvayaḥ/<BR>
<BR>
<BR>
2.<BR>
viśeṣyatāvacchedakatayeti/ tanturūpamityasya samavāyasambandhena<BR>
tantuviśaṣṭa rūpamityarthaḥ/ tathā ca 'tanturūpaṃ paṭapūrvavṛtti' iti<BR>
jñāne viśeṣye rūpe tantūnāmapi viśeṣaṇatvāt<BR>
viśeṣyatāvacchedakatvamāvaśyakamiti bhāvaḥ/<BR>
<BR>
<BR>
------------------------------------------<BR>
<BR>
<BR>
tantutvatvaghaṭakatayā<BR>
tantūnāmarpiṃ bhānamavarjanīyam/ evaṃ ca<BR>
tantutvaviśeṣyakapūrvavṛttitvajñānasya<BR>
tantuviṣayakatvanaiyatyamityāśayaḥ/ yadvā yadviṣayakatvavyāpyaṃ<BR>
pūrvavṛttitvaprakārakajñānīyaṃ yadviśeṣyakatvaṃ tat anyathāsiddhamiti<BR>
yāvat/<BR>
<BR>
<BR>
nanu prathamayatpadena<BR>
tantumupādāya tadviṣayakatvavyāpyatvaṃ 'tantutvaṃ paṭapūrvavṛtti'<BR>
iti jñānīyatantutvaviśeṣyakatve 'stīti tantutvasyānyathā<BR>
siddhatvopapādane, prathamayatpadena tantutvamupādāya<BR>
tadviṣayakatvavyāpyatvaṃ 'tantuḥ paṭapūrvavartī' iti<BR>
<BR>
<BR>
jñānīyatantuviśeṣyakatve 'stīti tantutvena<BR>
tantorapyanyathāsiddhatvaṃ syāt/ evaṃ 'tantusaṃyogaḥ paṭapūrvavartī'<BR>
iti jñānīyatantusaṃyogaviśeṣyakatve<BR>
tantuviṣayakatvavyāpyatvamastīti tantunā tantusaṃyogasya<BR>
anyathāsiddhatvaṃ syāt iti, ata āha - atra yenetyasyetyādinā/ tathā<BR>
ca svatantrānvayavyatirekaśāli yadviṣayakatvavyāpyaṃ<BR>
pūrvavṛttitvajñānīya - svatantrānvayavyatirekaśūnyayadviśeṣyakatvaṃ tena<BR>
tadanyathāsiddhamiti phalati/ tantutvasya svātantryeṇa paṭaṃ prati<BR>
anvayavyatirekau na staḥ/ kiṃ tu tantoranvayavyatirekāvanusṛtyaiva/<BR>
ataḥ prathamayatpadena tantutvasya grahaṇāsambhavāt na tantutvena<BR>
tantoranyathāsiddhiriti bhāvaḥ/ tantutvasya grahaṇāsambhavāt na<BR>
tantutvena tantoranyathāsiddhiriti bhāvaḥ/ tantuvat tantusaṃyogasya<BR>
svatantrānvayavyatirekā staḥ, asamavayikāraṇatvāt/ ataḥ prathamayatpadena<BR>
tantuṃ gṛhītvā tadviṣayakatvavyāpyatvasya 'tantusaṃyogaḥ<BR>
paṭapūrvavṛtti' iti jñānīya tantusaṃyogaviśeṣyakatve sattve 'pi<BR>
tantusaṃyoge svatantrānvayavyatirekaśūnyatvābhāvāt na<BR>
dvitīyayatpadena tasya grahaṇaṃ śakyamiti na tasyānyathāsiddhiriti bhāvaḥ/<BR>
tathā ca prathamayatpadārthe svatantrānvayavyatirekaśālīti viśeṣaṇasya<BR>
prayojanamāha - tena na atathābhūteneti/<BR>
svatantrānvayavyatirekaśūnyenetyarthaḥ/ dvitīyayatpadārthe<BR>
svatantrānvayavyatirekaśūnyatvaniveśaphalamāha na veti/<BR>
lāghavādāhaitaranvayavyatirekaprayukteti/ ākāśatvaṃ hītyādi/<BR>
ākāśasya ghaṭaniyatapūrvavṛttitve 'pi ghaṭakāraṇatvaṃ nāṅgīkriyate,<BR>
anyathāsiddhatvāt/ tasya tu anyaṃ pratītyādi dvitīyānyathāsiddhatvam/<BR>
ghaṭaṃ prati ākāśasya pūrvavṛttitvaṃ ākāśatvena grāhyam/ ākāśatvaṃ ca<BR>
śabdasamavāyikāraṇatvam/ tathā ca śabdaṃ prati pūrvavṛttitvaṃ<BR>
gṛhītvaiva ākāśasya ghaṭaṃ prati pūrvavṛttitvaṃ grāhyamiti ākāśaṃ<BR>
anyathāsiddhamiti bhāvaḥ/ apākajasthala ityādi/ yatra ghaṭādau<BR>
vijātīyatejassaṃyogarūpapākavaśāt<BR>
pūrvarūparasagandhasparśanāśapūrvakaṃ rūpāntararasāntarādīnāmutpattiḥ<BR>
tatra rūpāntarādyutpatteḥ prāk caturṇāmapi rūparasādiprāgabhāvānāṃ<BR>
niyamena sattvāt pākajagandhaṃ prati gandhaprāgabhāvavat<BR>
rūpaprāgabhāvo 'pi kāraṇaṃ bhavatu iti śaṅkā gandhaṃ prati<BR>
rūpaprāgabhāvasyānyathāsiddhatvāt vāraṇīyā/ tasya ' anyatra kḷpte'<BR>
tyādinoktaṃ tṛtīyānyathāsiddhatvaṃ bhavati/ anyatra - pākajādanyasmin<BR>
upākaje gandhe niyatapūrvavṛttitvena kḷptāt gandhaprāgabhāvādeva<BR>
pākajagandhasyāpi sambhavena tadbhinnaḥ rūpaprāgabhāvaḥ anyathāsiddha iti<BR>
bhāvaḥ1/ athaivamiti/ 'anyatra kḷpte' tyādirūpeṇa<BR>
tṛtīyānyathāsiddhavarṇana ityarthaḥ/ niyatapadaṃ vyarthamiti/<BR>
'kāryaniyatapūrvavṛtti' iti kāraṇalakṣaṇe kāryapūrvavṛtti<BR>
ityetāvanmātroktau yadghaṭotpatteḥ pūrvaṃ yadṛcchayā rāsabho 'pi<BR>
vartate, tatra rāsabhasyāpi tadghaṭapūrvavṛttitvāt<BR>
ghaṭakāraṇatvāpattiriti tadvāraṇāya niyatapadamupāttam/ tadupādāne<BR>
ca<BR>
<BR>
<BR>
ghaṭavyāpakatvaṃ rāsabhe<BR>
nāstīti nātivyāptiḥ/ paraṃ tu tadghaṭādanyasmin ghaṭāntare<BR>
kḷptaniyatapūrvavartibhiḥ daṇḍacakrādibhireva tadaghaṭasyāpi sambhave<BR>
tadbhinnarāsabhasyānyathāsiddhatvāt ananyathāsiddhatvadalenaiva<BR>
rāsabhavāvaṇasambhavāt niyatapadaṃ vyarthamiti śaṅkiturāśayaḥ/<BR>
satyantenaiveti/ ananyathāsiddhatve satītyanenaivetyarthaḥ/ samādhatte -<BR>
ghaṭasāmānyaṃ pratīti/ tadghaṭatvāvacchinnaṃ prati rāsabhasya<BR>
pūrvoktarītyā anyathāsiddhatve 'pi<BR>
<BR>
<BR>
-----------------------------------------<BR>
<BR>
<BR>
1. etat<BR>
pīlupākavādināṃ matamanusṛtya/ tanmate paramāṇugandhasyaiva<BR>
pākajanyatvāt dvyaṇukādyavayavigandhasya<BR>
avayavagatagandhajanyatvāṅgīkāreṇa apākajagandhapadena<BR>
dvyaṇukādigandhasya grahītuṃ śakyatvāt/ piṭharapākavādināṃ mate tu<BR>
avayavigandhasyāpi pākajanyatvāt apākajaḥ pārthivagandhaḥ aprasiddhaḥ/ jale<BR>
tu gandhasyaivābhāvāt apākajagandhapadena<BR>
jalīyagandhasyopādānāsaṃbhavāt/ tanmatānusādeṇa pākajarūpaṃ prati<BR>
gandhaprāgabhāvasya rasaprāgabhāvasya<BR>
<BR>
<BR>
vā kāraṇatvaṃ bhavatu<BR>
iti śaṅkā, anyathāsiddhatvena samādhānaṃ ca vaktavyam/<BR>
<BR>
<BR>
------------------------------------------------<BR>
<BR>
<BR>
ghaṭatvāvacchinnaṃ<BR>
pratyanyathāsiddhatvaṃ na sambhavati/ tadā hi 'anyatra' ityasya<BR>
ghaṭatvāvacchinnāt anyasmin ityarthaḥ/ tathā ca ghaṭasāmānyabhinne<BR>
paṭādau kḷptaniyatapūrvavartibhiḥ tantavādibhiḥ ghaṭasyāsaṃbhavāt<BR>
anyathāsiddhalakṣaṇaṃ rāsabhe nāstīti ananyathāsiddhe<BR>
tatrātivyāptivāraṇāya niyatapadamāvaśyakamiti bhāvaḥ/<BR>
<BR>
<BR>
trayāṇāmanyathāsiddhānāṃ<BR>
saṃgrāhakamekaṃ lakṣaṇaṃ vadatāṃ navīnānāṃ matamāha - navīnāḥ<BR>
punariti/ laghu yat kāryaniyatapūrvavṛtti tata eva kāryakambhave<BR>
tadbhinnaṃ anyathāsiddham/ laghutvaṃ śarīrataḥ upasthityā sambandheneti<BR>
trividham/ pratyakṣaṃ prati anekadravyasamavetatvaṃ kāraṇaṃ vā mahattvaṃ<BR>
kāraṇaṃ veti sandehe anekadravyasamavetatvāpekṣayā śarīrato lāghavaṃ<BR>
mahattve astīti laghuniyatapūrvavṛttinā mahattvenaiva pratyakṣasambhave<BR>
tadbhinnaṃ anekasamavetatvaṃ anyathāsiddham/ ato na tatpratyakṣakāraṇam/<BR>
<BR>
<BR>
gandhaṃ prati<BR>
gandhaprāgabhāvaḥ kāraṇaṃ vā rūpaprāgabhāvo vā iti sandehe<BR>
gandharūpapratiyoginyupasthite jhaṭiti gandhaprāgabhāva evopasthito<BR>
bhavati na rūpaprāgabhāva iti śīghropasthitirūpalāghavena gandhaprāgabhāva<BR>
eva kāraṇaṃ rūpaprāgabhāvastu anyathāsiddhaḥ/ evaṃ ghaṭaṃ prati daṇḍaḥ kāraṇaṃ<BR>
vā daṇḍatvadaṇḍarūpādikaṃ kāraṇaṃ vā iti sandehe<BR>
ubhayorniyatapūrvavṛttitve 'pi daṇḍasya saṃyogasaṃbandhena kāraṇatvam/<BR>
daṇḍatvadaṇḍarūpādīnāṃ tu svāśrayadaṇḍasaṃyogarūpaparamparāsambandhena<BR>
kāraṇatvamiti sambandhalāghavaṃ daṇḍa evāstīti tata eva ghaṭasambabhave<BR>
tadbhinnaṃ daṇḍatvadaṇḍarūpādikaṃ anyathāsiddhamityarthaḥ/<BR>
vyutpattivaicitryāyeti/ buddhivaiśadyāyetyarthaḥ/<BR>
<BR>
<BR>
anugatasya<BR>
durvacatayeti/ laghutvasya śarīrakṛtasambandhakṛtādibhedena<BR>
nānārūpatayā anyathāsiddhatvaṃ ekamanugataṃ na śakyate vaktum/ evaṃ<BR>
laghutvavirodhigurutvasyāpi bhinnatayā tadbhinnamityasya<BR>
gurubhūtamityarthakatayā gurutvameva anyathāsiddhatvamiti paryavasānāt/<BR>
tasmāt yatra yatra prāmāṇikānāṃ anyathāsiddhatvavyavahāraḥ<BR>
tāvatpratiyogikabhedakūṭakavattvaṃ kāraṇalakṣaṇe niveśanīyam/ tatra<BR>
kāryāvyāpakāḥ ye anantāḥ rāsabhādayaḥ teṣāṃ<BR>
vyāpakatvārthakaniyatapadenaiva vāraṇasambhavāt tāvadbhedānāṃ<BR>
niveśaḥ anāvaśyakaḥ/ kāryavyāpakānāṃ daṇḍatvādīnāṃ tu bhedaḥ<BR>
kāraṇalakṣaṇe niveśanīya iti niyatapadaṃ ananyathāsiddhatvaṃ ca<BR>
kāraṇalakṣaṇe niveśitavato granthakārasyāśaya iti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>AnTs_39     kāryaṃ prāgabhāvapratiyogi /</b><BR>
<BR>
<BR>
kāryaṃprāgabhāvapratiyogi/<BR>
<BR>
<BR>
<b>dīpikā</b><BR>
<BR>
<BR>
kāryalakṣaṇamāha -<BR>
kāryamiti/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>kāraṇavibhāgaḥ</b><BR>
<BR>
<b>AnTs_40     kāraṇaṃ trividhaṃ samavāyyasamavāyinimittabhedāt / yat samavetaṃ kāryam utpadyate tat samavāyikāraṇam / yathā tantavaḥ paṭasya paṭaś ca khagatarūpādeḥ / kāryeṇa kāraṇena vā sahaikasminn arthe samavetatve sati yat kāraṇaṃ tad asamavāyikāraṇam / yathā tantusaṃyogaḥ paṭasya tanturūpaṃ paṭarūpasya / tadubhayabhinnaṃ kāraṇaṃ nimittakāraṇam / yathā turīvemādikaṃ paṭasya /</b><BR>
<BR>
<BR>
kāraṇaṃ trividham -<BR>
samavāyi-asamavāyi-nimittabhedāt/ yatsamavetaṃ kāryamutpadyate<BR>
tatsamavāyikāraṇam/ yathā<BR>
<BR>
<BR>
tantavaḥ paṭasya, paṭaśca<BR>
svagatarūpādeḥ/ kāryeṇa kāraṇena vā saha ekasmin arthe samavetaṃ<BR>
satkāraṇaṃ asamavāyikāraṇam/ yathā tantusaṃyogaḥ paṭasya, tanturūpaṃ<BR>
paṭagatarūpasya ca/ tadubhayabhinnaṃ kāraṇaṃ nimittakāraṇam/ yathā<BR>
turīvemādikaṃ paṭasya/ <BR>
<BR>
<BR>
<BR>
___________________________________________________________________________<BR>
<BR>
<BR>
<b>AnTs_41     tad etattrividhakāraṇamadhye yad asādhāraṇaṃ kāraṇaṃ tad eva karaṇam //</b><BR>
<BR>
<BR>
tadetattrividhakāraṇamadhye yadasādhāraṇaṃ kāraṇaṃ tadeva kāraṇam/<BR>
<BR>
<BR>
<b>dīpikā</b><BR>
<BR>
<BR>
kāraṇaṃ vibhajate -<BR>
kāraṇamiti/ samavāyikāraṇasya lakṣaṇamāha - yatsamavetamiti/ yasmin<BR>
samavetamityarthaḥ/ asamavāyikāraṇaṃ lakṣayatikāryeṇeti/ 'kāryeṇa'<BR>
ityetadudāharati - tantusaṃyoga iti/ kāryeṇa paṭena saha<BR>
ekasmin tantau samavetatvāt tantusaṃyogaḥ<BR>
paṭasyāsamavāyikāraṇamityarthaḥ/ 'kāraṇena' ityetat udāharati -<BR>
tanturūpamiti/ kāraṇena paṭena saha ekasmin tantau samavetatvāt<BR>
tanturūpaṃ paṭarūpasyāsamavāyikāraṇamityarthaḥ/ nimittakāraṇaṃ lakṣayati<BR>
- tadubhayeti/ samavāyyasamavāyibhinnakāraṇaṃ nimittakāraṇamityarthaḥ/<BR>
kāraṇalakṣaṇamupasaṃharati - tadetaditi/<BR>
<BR>
<BR>
<b>prākāśikā</b><BR>
<BR>
<BR>
yasmin<BR>
samavetamityartha iti/ yaddharmāvacchinnaṃ yaddharmāvacchinne<BR>
samavāyenotpadyate, taddharmāvacchinnaṃ prati taddharmāvacchinnaṃ<BR>
samavāyikāraṇamiti paramārthaḥ/ kāraṇena paṭeneti/<BR>
svakārya-samavāyikāraṇena paṭena ityarthaḥ/ svaṃ tanturūpam/<BR>
paṭādikaṃ prati turītantusaṃyogādīnāṃ asamavāyikāraṇatvavāraṇāya<BR>
tattadasamavāyikāraṇalakṣaṇe tattadbhinnatvaṃ deyamiti dik/<BR>
<BR>
<BR>
<b>bālapriyā</b><BR>
<BR>
<BR>
yaddharmāvacchinnamiti/ samavāyasambandhāvacchinnaghaṭatvāvacchinna -<BR>
kāryatānirūpita-tādātmyasambandhāvacchinnakāraṇatvaṃ<BR>
ghaṭasamavāyikāraṇasya lakṣaṇam/ samavāyena kāryasāmānyaṃ prati<BR>
tādātmyena dravyaṃ kāraṇamiti sāmānyakāryakāraṇabhāvo 'prāmāṇika<BR>
ityabhipretyaivamuktam/ tādṛśakāryaṅkāraṇabhāvasya prāmāṇikatve tu<BR>
samavāyasambandhāvacchinnakāryatānirūpita-tādātmyasambandhāvacchinna-kāraṇatvamamiti<BR>
sāmānyalakṣaṇamapi bhavitumarhati/ kāryatāyāṃ<BR>
samavāyasambandhāvacchinnatvāniveśe viṣayatāsambandhena ghaṭapratyakṣaṃ prati<BR>
tādātmyasambandhena ghaṭasyanimittakāraṇatayā<BR>
<BR>
<BR>
viṣayatāsambandhāvacchinna-<BR>
ghaṭapratyakṣaniṣṭhakāryantānirūpita-tādātmyasambandhāvacchinna-kāraṇatāvati<BR>
ghaṭe ativyāptiḥ ataḥ tanniveśaḥ/ kāraṇatāyāṃ<BR>
tādātmyasambandhāvacchiṃnnatvāniveśe samavāyasambandhena ghaṭaṃ prati<BR>
kapālasaṃyogasya samavāyasambandhena kāraṇatayā<BR>
samavāyasambandhāvacchinna-ghaṭaniṣṭhakāryatānirūpitasamavāyasambandhāvacchinnakāraṇatāvati<BR>
ghaṭāsamavāyikāraṇe kapāladvayasaṃyoge ativyāptiḥ/ tadvāraṇāya<BR>
tanniveśaḥ/ evaṃ samavāyasambandhāvacchinna -<BR>
kāryatānirūpita-samavāya-svasamavāyisamavetatvānyatarasambandhavacchinnakāraṇatvaṃ<BR>
asamavāyikāraṇatvam/ tatra kāryatāyāṃ<BR>
samavāyasambandhāvacchinnatvāniveśe viṣayatāsambandhāvacchinna -<BR>
ghaṭapratyakṣaniṣṭhakāryatānirūpitāsamavāyasambandhāvacchinna -<BR>
nimittakāraṇatāvati ghaṭarūpe ativyāptiḥ/ kāraṇatāyāṃ<BR>
samavāyasambandhāvacchinnatvāniveśe<BR>
tādātmyasambandhāvacchinnakāraṇatāvati samavāyikāraṇe 'tivyāptiḥ/<BR>
samavāyasambandhāvacchinnatvamātrasya kāraṇatāyāṃ niveśe paṭarūpaṃ<BR>
pratyasamavāyikāraṇe tanturūpe 'vyāptiḥ/ samavāyena paṭarūpaṃ prati<BR>
tanturūpasya samavāyena akāraṇatvāt/ ataḥ<BR>
svasamavāyisamavetatvasambandhāvacchinnatvaniveśaḥ/ tāvanmātraniveśe<BR>
paṭaṃ prati asamavāyikāraṇe tantusaṃyoge 'vyāptiḥ/ ataḥ<BR>
anyatarasambandhaniveśaḥ/ adhikamanyatra/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>pratyakṣalakṣaṇam</b><BR>
<BR>
<BR>
<b>AnTs_42     tatra pratyakṣajñānakaraṇaṃ pratyakṣam / indriyārthasannikarṣajanyaṃ jñānaṃ pratyakṣam  /tad dvividhaṃ nirvikalpakaṃ savikalpakaṃ ceti / tatra nirvikalpakaṃ jñānaṃ nirvikalpakaṃ yathedaṃ kiṃcit / saparakārakaṃ jñānaṃ savikalpakaṃ yathā ḍittho'yam brahmaṇo'yaṃ śyāmo'yam iti //</b><BR>
<BR>
<BR>
tatra<BR>
pratyakṣajñānakaraṇaṃ pratyakṣam/ indriyārthasannikarṣajanyaṃ jñānaṃ<BR>
pratyakṣam/<BR>
<BR>
<BR>
<b>tadvibhāga</b><BR>
<BR>
<BR>
taddvividham -<BR>
nirvakalpakaṃ savikalpakaṃ ceti/ niṣprakārakaṃ jñānaṃ nirvikalpakam/<BR>
saprakārakaṃ jñānaṃ savikalpakam/ yathā 'ḍitthaḥ ayam', 'brāhmaṇaḥ ayam',<BR>
'śyāmaḥ ayam', 'pācakaḥ ayam' iti/<BR>
<BR>
<BR>
<b>dīpikā</b><BR>
<BR>
<BR>
pratyakṣapramāṇalakṣaṇamāha - tatreti/ pramāṇacatuṣṭayamadhya<BR>
ityarthaḥḥ/ pratyakṣajñānasya lakṣaṇamāha - indriyeti/ indriyaṃ<BR>
cakṣurādikam, arthaḥ ghaṭādiḥ, tayossaṃnikarṣaḥ saṃyogādiḥ, tajjanyaṃ<BR>
jñānamityarthaḥ/<BR>
<BR>
<BR>
tadvibhajate -<BR>
taddvividhamiti/ nirvikalpakasya lakṣaṇamāha - niṣprakārakamiti/<BR>
viśeṣaṇaviśeṣyasambandhānavagāhi jñānamityarthaḥ/ nanu nirvikalpake kiṃ<BR>
pramāṇamiti cet - na/ 'gauḥ' iti viśiṣṭajñānaṃ<BR>
viśeṣaṇajñānajanyaṃ, viśiṣṭajñānatvāt daṇḍīti jñānavat<BR>
ityanumānasya pramāṇatvāt/ viśeṣaṇajñānasyāpi savikalpakatve<BR>
anavasthāprasaṅgāt nirvikalpakasiddhiḥ/ savikalpakaṃ lakṣayati -<BR>
saprakārakamiti/ nāmajātyādiviśeṣaṇaviśeṣyasambandhāvagāhi<BR>
jñānamityarthaḥ/ savikalpakamudāharati - yatheti/<BR>
<BR>
<BR>
<b>prakāśikā</b><BR>
<BR>
<BR>
nanu<BR>
turīyaviṣayatānirūpakasya nirvikalpakajñānaspa nirūpakatāsambandhena<BR>
prakāratāśūnyatvamiva viśeṣyatāśūnyatvaṃ saṃsargatāśūnyatvamapi<BR>
lakṣaṇaṃ bhavati, vinigamanāvirahāt ityataḥ lakṣaṇatrayaṃ darśayati<BR>
-viśeṣaṇaviśeṣyeti/ viśeṣyādividhyā<BR>
viśeṣyādyanavagāhijñānamityarthaḥ/ tathā ca jñānatvaghaṭitaṃ<BR>
viśeṣyatāśūnyatvam, viśeṣaṇatāśūnyatvaṃ saṃsargatāśūnyatvaṃ ceti<BR>
lakṣaṇatrayaṃ paryavasitamiti bhāvaḥ/<BR>
<BR>
<BR>
kecittu - nanu<BR>
niṣprakārakatvaṃ prakāratāśūnyatvam/ prakāratā ca<BR>
bhāsamānavaiśiṣṭyapratiyogitvam/ saṃsargāvacchinnaviṣayateti yāvat<BR>
tathā ca saṃsargānavagāhijñānatvameva saṃsargatāśūnyajñānatvena vā<BR>
lakṣaṇamāstāṃ lāghavādityataḥ tathaiva<BR>
mūlārthamāha-viśeṣaṇaviśeṣyetīnti-ityāhuḥ/ taccintyam -<BR>
siddhānte saṃsargatāyā iva prakāratāyā api<BR>
vilakṣaṇaviṣayatātmakatvena niṣprakārakatvarūpalakṣaṇe<BR>
gauravānavakāśāditi dik/<BR>
<BR>
<BR>
nirvikalpakajñānasya<BR>
atīndriyatayā tatra pratyakṣapramāṇāsambhavāt anumānaṃ pramāṇayati -<BR>
gauriti/ viśiṣṭajñānatvāditi/ viśiṣṭabuddhiṃ prati viśeṣaṇajñānasya<BR>
kāraṇatvāt nāprayojakatāśaṅketi bhāvaḥ/ anavasthāprasaṅgāditi/<BR>
savikalpakasya viśiṣṭabuddhitvena viśeṣaṇajñānajanyatvaniyamāditi<BR>
bhāvaḥ/ viśeṣaṇaviśeśyasambandhāvagāhīti/ atrāpyuktarītyā lakṣaṇatrayaṃ<BR>
bodhyam/<BR>
<BR>
<BR>
<b>bālapriyā</b><BR>
<BR>
<BR>
turīyaviṣayatānirūpakasyeti/ prakāratā -<BR>
viśeṣyatā saṃsargatātrayātiriktacaturthaviṣayatānirūpakasyetyarthaḥ/<BR>
viśeṣyādividhayeti/ viśeṣyatvādiprakāreṇetyarthaḥ/ nirvikalpake<BR>
ghaṭaḥ ghaṭatvaṃ sambandhaśca bhāsate/ parantu viśeṣyatvaṃ -<BR>
viśeṣaṇatva-saṃsargatvaiḥ ghaṭādikaṃ na bhāsate/ tathā ca mūle<BR>
prakāraśabdaḥ viśeṣyatva-viśeṣaṇatva-saṃsargatvarūpaprakāraparaḥ/<BR>
niṣprakārakamityasya tādṛśaviśeṣyatvādiprakāraśūnyamityartha iti<BR>
bhāvāḥ/ atrāpyuktarītyā lakṣaṇatrayamiti/ prakāratānirūpakatvaṃ<BR>
viśeṣyatānirūpakatvaṃ saṃsargatānirūpakatvamiti lakṣaṇatrayamityarthaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>sannikarṣavibhāgaḥ</b><BR>
<BR>
<BR>
<b>AnTs_43     pratyakṣajñānahetur indriyārthasannikarṣaḥ ṣaḍvidhaḥ / saṃyogaḥ saṃyuktasamavāyaḥ saṃyuktasamavetasamavāyaḥ samavāyaḥ samavetasamavāyo viśeṣaṇaviśeṣyabhāvaś ceti / cakṣuṣā ghaṭapratyakṣajanane saṃyogaḥ sannikarṣaḥ / ghaṭarūpapratyakṣajanane saṃyuktasamavāyaḥ sannikarṣaḥ cakṣuḥsaṃyukte ghaṭe rūpasya samavāyāt / rūpatvasāmānyapratyakṣe saṃyuktasamavetasamavāyaḥ sannikarṣaḥ cakṣuḥsaṃyukte ghaṭe rūpaṃ samavetaṃ tatra rūpatvasya samavāyāt / śrotreṇa śabdasyākāśaguṇatvāt guṇaguṇinoś ca samavāyāt / śabdatvasākṣātkāre samavetasamavāyaḥ sannikarṣaḥ śrotrasamavete śabde śabdatvasya samavāyāt / abhāvaparatyakṣe viśeṣaṇaviśeṣyabhāvaḥ sannikarṣo ghaṭābhāvavad bhṛtalam ity atra cakṣuḥsaṃyukte bhūtale ghaṭābhāvasya viśeṣaṇatvāt / evaṃ snnikarṣaṣaṭkajanyaṃ jñānaṃ pratyakṣam / tatkaraṇam indriyam / tasmād indriyaṃ pratyakṣapramāṇam iti siddham //</b><BR>
<BR>
<BR>
pratyakṣajñānahetuḥ<BR>
indriyārthasannikarṣaḥ ṣaḍvidhaḥ/ saṃyogaḥ, saṃyuktasamavāyaḥ,<BR>
saṃyuktasamavetasamavāyaḥ, samavāyaḥ, samavetasamavāyaḥ,<BR>
viśeṣaṇaviśeṣyabhāvaśceti/ cakṣuṣā ghaṭapratyakṣajanane saṃyogaḥ<BR>
sannikarṣaḥ/ ghaṭarūpapratyakṣe saṃyuktasamavāyaḥ/ cakṣussaṃyukte ghaṭe rūpasya<BR>
samavāyāt/ rūpatvasāmānyapratyakṣe saṃyuktasamavetasamavāyaḥ/<BR>
cakṣussaṃyukte ghaṭe rūpaṃ samavetam/ tatra rūpatvasrū samavāyāt/<BR>
śrotreṇa śabdasākṣātkāre samavāyaḥ sannikarṣaḥ/ karṇavivaravṛttyākāśasya<BR>
kṣotratvāt/ śabdasya ākāśaguṇatvāt/ guṇaguṇinoḥ samavāyāt/<BR>
śabdatvasākṣātkāre samavetasamavāyaḥ sannikarṣaḥ/ śrotrasamavete śabde<BR>
śabdatvasya samavāyāt/ abhāvapratyakṣe viśeṣaṇaviśeṣyabhāvaḥ sannikarṣaḥ/<BR>
bhūtalaṃ ghaṭābhāvavat ityatra cakṣussaṃyukte bhūtale ghaṭābhāvasya<BR>
viśeṣaṇatvāt/<BR>
<BR>
<BR>
<b>dīpikā</b><BR>
<BR>
<BR>
indriyārthaṃsannikarṣaṃ vibhajate -<BR>
pratyakṣeti/ saṃyogasannikarṣamudāharati - cakṣuṣeti/ dravyapratyakṣe<BR>
sarvatra saṃyogaḥ sannikarṣaḥ/ ātmā manasā saṃyujyate, mana indriyeṇa,<BR>
indriyamarthena tataḥ pratyakṣajñānamutpadyate ityarthaḥ/<BR>
saṃyuktasamavāyamudāharati - ghaṭarūpeti/ tatra yuktimāha - cakṣussaṃyukta<BR>
iti/ saṃyuktasamavetasamavāyamudāharati -<BR>
<BR>
<BR>
rūpatveti/<BR>
samavāyamudāharati - śrotreṇeti/ tadupapādayati - karṇeti/ nana<BR>
dūrasthaśabdasya kathaṃ śrotrasambandha iti cet - na/<BR>
vīcītaraṅgnyāyena kadambamukulanyāyena vā śabdāt<BR>
śabdāntarotpattikrameṇa śrotradeśe jātasya śrotreṇa sambandhāt<BR>
pratyakṣatvasambhavāt/ samavetasamapāyamudāharati - śabdatveti/<BR>
viśeṣaṇaviśeṣyabhāvamudāharati - abhāveti/ tadupapādayati -<BR>
ghaṭābhāvavaditi/ bhūtalaṃ viśeṣyam, ghaṭābhāvo viśeṣaṇam/ bhūtale<BR>
ghaṭo nāstītyatra abhāvasya viśeṣyatvaṃ draṣṭavyam/<BR>
<BR>
<BR>
<b>prakāśikā</b><BR>
<BR>
<BR>
mana<BR>
indriyeṇeti/ saṃyujyate ityanenānvayaḥ/ evamagre 'pi/<BR>
ātmapratyakṣasaṅgrahastu ātmā manasā saṃyujyate, tataḥ pratyakṣajñānaṃ<BR>
utpadyate iti yojanāntareṇa/ kathaṃ śrotrasambandha iti/ na ca<BR>
śrotrasya nabhorūpatvena tatsamavāyaḥ dūrasthaśabde 'pyakṣata iti<BR>
śaṅkyam/ atiprasaṅgabhaṅgāya<BR>
karṇavivarāvacchinnanabho 'nuyogikatvaviśiṣṭasamavāyasyaiva<BR>
pratyakṣahetutvāṅgīkāreṇa tādṛśasambandhasya dūrasthaśabde 'bhāvāditi<BR>
bhāvaḥ/ prathamataḥ bherīdaṇḍasaṃyogena nabhasi śabda utpadyate, tena śabdāḥ,<BR>
taiśca punaḥ śabdāḥ ityevaṃ krameṇa nikhiladigavacchedena<BR>
śabdotpatteraṅgīkaraṇīyatayā tadaṃśe 'pi sāmyanirvāhāya āha -<BR>
kadamveti/ draṣṭavyamiti/<BR>
<BR>
<BR>
atredamavadheyam -<BR>
viśeṣaṇatānāṃ saṃyuktaviśeṣaṇatāvādirūpeṇa bahuvidhatve 'pi<BR>
viśeṣaṇatātvenaiva parigaṇanāt ca ṣaḍvidhatvahāniḥ/ na caivaṃ<BR>
samavāyatvenaiva saṃyuktasamavāyādīnāmanugamaḥ kuto na kṛta iti<BR>
vācyam; svatantrecchasyetyādinyāyānusāreṇa adoṣāditi/<BR>
<BR>
<BR>
<b>bālapriyā</b><BR>
<BR>
<BR>
evamagre 'pīti/<BR>
'indriyamarthena' ityasyāpi 'saṃyujyata' ityanenānvaya iti<BR>
bhāvaḥ/ atiprasaṅgabhaṅgāteti/ sarveṣāmapi śabdānāṃ<BR>
pratyakṣaprasaṅgavāraṇāyetyarthaḥ/ tathā ādyavīcī samīpadeśe<BR>
taraṅgāntaraṃ janayati tattaraṅgaḥ samīpadeśe taraṅgāntaraṃ<BR>
janayati, evaṃ bheryādyasamavāyikāraṇakādyaśabdo 'pi<BR>
samīpadeśāvacchedena śabdāntaraṃ janayati, so 'pi śabdaḥ<BR>
svasannihitadeśāvacchedena śabdāntaraṃ janayatīti rītyā<BR>
karṇavivarāvacchedena utpannaśabdo gṛhyate iti vīcītaraṅganyāyena<BR>
śabdotpattikramaḥ/ yathā prathamataḥ utpannaṃ kadambamukulaṃ<BR>
sarvadigavacchedena evadaivānekamukulāni janayati eva<BR>
<BR>
<BR>
bheyādyākāśasaṃyāgāsamavāyikāraṇakādyaśabdo 'pi<BR>
sarvadigavacchedena adhikaśabdān janayatīti/ paraṃ tu yaddigabhimukho<BR>
vāyuḥ taddigavacchedena adhikaśabdān janayatīti kadambamukulanyāyena<BR>
śabdotpattikrama iti nṛsiṃhaprakāśikākārāḥ prāhuḥ/<BR>
<BR>
<BR>
atredamavadheyamityādi/<BR>
viśeṣaṇaviśeṣyabhāvo nāma naikaḥ sannikarṣaḥ/ api tu viśeṣaṇatvaṃ<BR>
viśeṣyatvaṃ ceti sambandhadvayam/ tatrābhāvaviśeṣaṇakapratyakṣe<BR>
viśeṣaṇatvaṃ saṃnikarṣaḥ/ abhāvaviśeṣyakapratyakṣe viśeṣyatvaṃ<BR>
saṃnikarṣaḥ/ viśeṣaṇatvaṃ pañcavidham saṃyuktaviśeṣaṇatvam,<BR>
saṃyuktasamavetaviśeṣaṇatvam, saṃyuktasamavetasamavetaviśeṣaṇatvam,<BR>
samavetaviśeṣaṇatvam, samavetasamavetaviśeṣaṇatvam ceti/ evaṃ<BR>
viśeśyatvamapi saṃyuktaviśeṣyatvam, saṃyuktasamavetaviśeṣyatvam,<BR>
saṃyuktasamavetasamavetaviśeṣyatvame, samavetaviśeṣyatvam,<BR>
samavetasamavetaviśeṣyatvam ceti pañcavidham/ āhatya<BR>
viśeṣaṇaviśeṣyabhāvo daśavidha iti nyāyabhūṣaṇe pratyapādi/<BR>
<BR>
<BR>
teṣāṃ krameṇa<BR>
udāharaṇāni - 1bhūtalaṃ ghaṭābhāvavat, 2toyasparśaḥ uṣṇatvābhāvavān,<BR>
3nīlatvaṃ śuklatvābhāvavat,<BR>
<BR>
<BR>
4vīṇāśabdaḥ<BR>
tīvratvābhāvavān, 5śabdatvaṃ bhedābhāvavat, 6bhūtale ghaṭābhāvaḥ,<BR>
7toyasparśe uṣṇatvābhāvaḥ, 8nīlatve śuklatvābhāvaḥ, 9vīṇāśabde<BR>
tīvratvābhāvaḥ, 10śabdatve bhedābhāvaḥ iti/ na caivaṃ<BR>
viśeṣyaviśeṣaṇabhāvasya bahuvidhatve ṣoḍhā sannikarṣa iti kathamiti<BR>
vācyam/ viśeṣaṇatātvena pañcavidhaviśeṣaṇatānāṃ viśeṣyatātvena<BR>
pañcavidhaviśeṣyatānāmanugamaṃ kṛtvā<BR>
viśeṣaṇatāviśeṣyatānyataratvena daśānāmapi parigaṇanāt<BR>
ṣaḍvidhatvasyāhāneḥ/ na ca samavāyarūpāṇāṃ saṃyuktasamavāya -<BR>
saṃyuktasamavetasamavāya - samavāya - samavetasamavāyānāṃ caturṇāmapi<BR>
samavāyatvena ekavargīkaraṇaṃ vidhāya saṃyogaḥ, samavāyaḥ,<BR>
viśeṣyaviśeṣaṇabhāvaśceti tridhaiva sannikarṣaḥ kuto na vyabhātīte<BR>
vācyam/ svatantrecchena muninā kṛte ṣoḍhā vibhāge<BR>
niyogaparyanuyogayoḥ kartumaśakyatvāt/ niyogaḥ ājñā,<BR>
paryanuyogaḥ praśnaḥ/<BR>
<BR>
<BR>
----------------------------------------<BR>
<BR>
<BR>
1. cakṣussaṃyuktaṃ<BR>
bhūtalaṃ tadviśeṣaṇatvaṃ ghaṭābhāvasya/<BR>
<BR>
<BR>
2. cakṣussaṃyuktaṃ toyaṃ<BR>
tatsamavetaḥ sparśaḥ tadviśeṣaṇatvam uṣṇatvābhāvasya/<BR>
<BR>
<BR>
3. cakṣussaṃyukto ghaṭaḥ<BR>
tatsamaveto nīla tatsamavetaṃ nīlatvaṃ tadviśeṣaṇatvaṃ<BR>
śuklatvābhāvasya/<BR>
<BR>
<BR>
4. śrotrasamavetaḥ<BR>
vīṇāśabdaḥ tadviśeṣaṇatvaṃ tīvratvābhāvasya/<BR>
<BR>
<BR>
5. śrotrasamavetaḥ śabdaḥ<BR>
tatsamavetaṃ śabdatvaṃ tadviśeṣaṇatvaṃ bhedābhāvasya/<BR>
<BR>
<BR>
6. cakṣussaṃyuktaṃ<BR>
bhūtalaṃ tinnarūpitaviśeṣyatā ghaṭābhāvasya/<BR>
<BR>
<BR>
7. cakṣussaṃyuktaṃ toyaṃ<BR>
tatsamavetaḥ sparśaḥ tannirūpitaviśeṣyatā uṣṇatvābhāvasya/<BR>
<BR>
<BR>
8. cakṣussaṃyukto ghaṭaḥ<BR>
tatsamaveto nīlaḥ tatsamavetaṃ nīlatvaṃ tannirūpitaviśeṣyatā<BR>
śuklatvābhāvasya/<BR>
<BR>
<BR>
9. śrotrasamaveto<BR>
vīṇāśabdaḥ tannirūpitaviśeṣyatā tīvratvābhāvasya/<BR>
<BR>
<BR>
10. śrotrasamavetaḥ<BR>
śabdaḥ tatsamavetaṃ śabdatvaṃ tannirūpitaviśeṣyatā bhedābhāvasya/<BR>
<BR>
<BR>
--------------------------------------<BR>
<BR>
<BR>
maṇikārāstu -<BR>
kevalaviśeṣaṇatā indriyasambaddhaviśeṣaṇatā ceti viśeṣaṇatā<BR>
dvividhā/ indriyasambaddhaviśeṣaṇatā, pūrvoktarītyā pañcavidhā/<BR>
kevalaviśeṣaṇatāyāḥ udāharaṇaṃ ākāśaṃ śabdābhāvavat iti<BR>
śabdābhāvapratyakṣam - ityabhiprayanti/ 'viśeṣaṇatayā śabdābhāvasya,<BR>
indriyasambaddhaviśeṣaṇatayā samavāyaghaṭābhāvādergrahaḥ' iti<BR>
saṃnikarṣavāde taiḥ kathanāt//<BR>
<BR>
<BR>
<b>///</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
evaṃ<BR>
sannikarṣajanyajñānam pratyakṣam/ tatkaraṇaṃ indriyam/ tasmādindriyaṃ<BR>
pratyakṣapramāṇam iti siddham//<BR>
<BR>
<BR>
<b>iti tarkasaṅgrahe<BR>
pratyakṣaparicchedaḥ/</b><BR>
<BR>
<BR>
<b>dīpikā</b><BR>
<BR>
<BR>
<b>anupalabdheḥ<BR>
pramāṇāntaratvanirākaraṇam/</b><BR>
<BR>
<BR>
etena anupalabdheḥ<BR>
pramāṇāntaratvaṃ nirastam/ yadi atra ghaṭaḥ abhaviṣyat tarhi bhūtalamiva<BR>
adrakṣyata, darśanābhāvāt nāstīti<BR>
tarkitapratiyogisattvavirodhyanupalabdhisahakṛtendriyeṇaiva<BR>
abhāvajñānopapattau anupalabdhaiḥ pramāṇāntaratvāsambhavāt/<BR>
adhikaraṇajñānārthamapekṣaṇīyendriyasyaiva karaṇatvopapattau anupalabdheḥ<BR>
karaṇatvāyogāt/ viśeṣaṇaviśeṣyabhāvaḥ<BR>
<BR>
<BR>
viśeṣaṇaviśeṣyasvarūpameva, nātiriktaḥ sambandhaḥ/<BR>
<BR>
pratyakṣajñānamupasaṃharan tasya karaṇamāha - evamiti/<BR>
asādhāraṇakāraṇatvāt indriyaṃ pratyakṣajñānakaraṇamityarthaḥ/<BR>
pratyakṣapramāṇamupasaṃharati - tasmāditi//<BR>
<BR>
<BR>
<b>iti dīpikāyāṃ<BR>
pratyakṣaparicchedaḥ</b><BR>
<BR>
<BR>
<b>prakāśikā</b><BR>
<BR>
<BR>
etena -<BR>
abhāvapramāyā viśeṣaṇaviśeṣyabhāvasaṃnikarṣajanyatvapradarśanena/<BR>
pramāṇāntaratvam - pratyakṣādyatiriktapramāṇatvam/ nanu anupalabdheḥ<BR>
pramāṇāntaratvānaṅgīkāre ghaṭopalabdhidaśāyāṃ tadabhāvapratyakṣāpattiḥ,<BR>
mama mate tu - anupalabdhyātmakapramāṇāntarābhāvāt nāpattiriti<BR>
bhāṭṭaśaṅkāṃ parijihīrṣuḥ yogyānupalabdheḥ<BR>
indriyasahakāritvamātreṇaiva nirvāhe atiriktapramāṇatvaṃ na<BR>
saṃbhavatītyāha - yadyatretyādinā/ atra - cakṣussaṃyogādimadbhūtale<BR>
tarkasyāpādakābhāvasādhakaviparyayapratiyogyāpādyakatvarūpaviparyaye<BR>
tatkoṭiparyavasāyitvaṃ darśayati - darśanābhāvāt nāstīti/<BR>
taddarśanābhāvāt tannāstītyarthaḥ/ tarkitetyādi/ tarkitā āpāditā<BR>
pratiyogino ghaṭādeḥ sattvasya sattvaprasakteḥ virodhinī ya upalabdhiḥ<BR>
tatpratiyogikaḥ abhāvaḥ anupalabdhiḥ tatsahakṛtenetyarthaḥ/<BR>
<BR>
<BR>
virodhitvaviśeṣaṇaṃ<BR>
upalabdheḥ anāhāryatvasūcanāya/<BR>
pratiyogisattāpādanāpāditopalambhapratiyogikatvarūpayogyatāviśiṣṭānupalabdhisahakṛteneti<BR>
tu paramārthaḥ/ ālokasaṃyogādyasattvadaśāyāṃ yadyatra ghaṭaḥ syāt tarhi<BR>
upalabhyeta ityāpādanāsambhavena yogyānupalabdhyabhāvāt na tatra<BR>
ghaṭābhāvapratyakṣamiti saṃkṣepaḥ/<BR>
<BR>
<BR>
kecittu -<BR>
tarkitetyādi/ tarkitaṃ āropitaṃ yat pratiyogisattvam,<BR>
tadvirodhinī yā anupalabdhiḥ<BR>
<BR>
<BR>
tatsahakṛtenetyarthaḥ/<BR>
etāvatā pratiyogisattvarūpa-kāraṇābhāva-prayojyopalabdhyabhāvaḥ<BR>
abhāvapratyakṣe kāraṇam, na tu<BR>
itarakāraṇavirahaprayojyopalabdhyabhāvaḥ iti sūcitam/ ata<BR>
evāndhakāre upalambhābhāvasattve 'pi na ghaṭābhāvapratyakṣam - ityāhuḥ/<BR>
<BR>
<BR>
nanu abhāvapramāyāṃ<BR>
indriyasya karaṇatvaṃ anupalabdheḥ sahakāritvaṃ ca tvayā kalpanīyam/<BR>
tadapekṣayā anupalabdhereva karaṇatvakalpanaṃ varam ityāśaṅkya<BR>
abhāvādhikaraṇabhūtalapratyakṣe indriyasya avaśyamapekṣaṇīyatayā<BR>
kḷptenaiva indriyakaraṇatvenābhāvapratyakṣopapattau<BR>
anupalabdherviñjātīyapramitikaraṇatvakalpanamayuktamityāha -<BR>
adhikaraṇeti/ nanu viśeṣaṇaviśeṣyabhāvākhyaḥ atiriktasambandhaḥ<BR>
kalpanīyaḥ tvayetyata āha - viśeṣaṇaviśeṣyabhāva iti/<BR>
<BR>
<BR>
atredaṃ bodhyam -<BR>
pratyakṣaṃ dvividham laukikam alaukikaṃ ceti/ laukikatvaṃ ca<BR>
viṣayitāviśeṣaḥ/ laukike ṣoḍhā saṃnikarṣaḥ kāraṇam/ alaukike<BR>
tu sāmānyalakṣaṇā, jñānalakṣaṇā, yogajadharmaśceti trividhā pratyāsattiḥ/<BR>
tatra sāmānyalakṣaṇā dhūmatvādirūpā tajjñānarūpā vā/ sāmānyaṃ lakṣaṇaṃ<BR>
svarūpaṃ viṣayo vā yasyā iti vyutpatteḥ/ sā cāśrayāṇāṃ<BR>
nikhiladhūmādīnāṃ alaukikapratyakṣe upayujyate/<BR>
atītānāgatadhūtādiṣu cakṣussaṃyogāderasambhavāt indriyāṇāṃ<BR>
asannikṛṣṭānāṃ pratyakṣājanakatvāt/ jñānalakṣaṇā tu surabhi candanamiti<BR>
cākṣuṣopanītabhāne saurabheṇa cakṣuṣo yogyasannikarṣābhāvāt/ evaṃ<BR>
yogināṃ deśakālaviprakṛṣṭapadārthapratyakṣe yogajadharmaḥ pratyāsattiḥ<BR>
kāraṇam iti saṃkṣepaḥ//<BR>
<BR>
<BR>
<b>iti prakāśikāyāṃ<BR>
pratyakṣaparicchedaḥ</b><BR>
<BR>
<BR>
<b>bālapriyā</b><BR>
<BR>
<BR>
nanvanupalabdherityādi/ anupalabdhirnāma<BR>
pratiyogiviṣayakapratyakṣābhavaḥ/ 'bhūtalaṃ ghaṭābhāvavat'<BR>
ityākārakaghaṭādyabhāvaviṣayakapramāṃ prati ghaṭopalabdhyabhāvaḥ kāraṇam/<BR>
'bhūtalaṃ ghaṭavat' iti ghaṭopalambhakāle ghaṭābhāvapramityanudayāt/<BR>
yadi abhāvapramāṃ prati anupalabdhiḥ na kāraṇam tarhi pratiyogino<BR>
ghaṭāderupalambhakāle 'pi ghaṭādyabhāvapramāyāḥ āpattiḥ ataḥ anupalabdhiḥ<BR>
abhāvapramāṃ prati kāraṇatayā pṛthakpramāṇamiti bhāṭṭāḥ/ naiyāyikāstu<BR>
anupalabdhisahakṛtendriyaliṅgādibhireva<BR>
abhāvaviṣayakapratyakṣānumityāderupapattyā abhāvaviṣayakapramā na<BR>
pratyakṣādipramitivilakṣaṇā, tathā tatsādhanamapi na<BR>
pratyakṣādipramāṇavilakṣaṇam, api tu abhāvapramājanakendriyādeḥ<BR>
anupalabdhiḥ sahakāri kāraṇamātramityāśerate/ tarkasyetyādi/<BR>
<BR>
<BR>
'vyāptistarkāpratihatiravasānaṃ viparyaye/<BR>
<BR>
<BR>
aniṣṭānanukūlatve<BR>
iti tarkāṅgapañcakam//'<BR>
<BR>
<BR>
ityuktarītyā tarkasya<BR>
pañca aṅgāni apekṣitāni/ vyāptiḥ āpādakasya agnyabhāvādeḥ āpādyasya<BR>
dhūmābhāvādeśca vyāpyavyāpakabhāvaḥ/ tarkāpratihatiḥ -<BR>
pratikūlatarkābhāvaḥ/ viparyaye paryavasānam - yadi vahnyabhāvaḥ syāt<BR>
tarhiṃ dhūmābhāvaḥ syāt ityāpādanasya hi dhūmasattvādvahnireva yukta<BR>
ityevarūpe tadviparyaye paryavasānaṃ bhavati/ aniṣṭatvam - āpādyasya<BR>
dhūmābhāvādeḥ aniṣṭatvaṃ praṣṭuḥ/ ananukūlatvaṃ<BR>
prativādipakṣasādhakatvābhāvaḥ/ tatra viparyaye paryavasānaṃ pariṣkṛtyāha<BR>
- āpādakābhāveti/ āpādakaḥ vahnyabhāvaḥ tasyābhāvaḥ vahnyabhāvābhāvaḥ<BR>
vahnirūpaḥ tasya sādhakaḥ ya viparyayaḥ āpādyasya dhūmābhāvasyābhāvaḥ<BR>
dhūmarūpaḥ tasya pratiyogī dhūmābhāvaḥ āpādyaḥ yasya tarkasya tattvaṃ<BR>
viparyaye paryavasānamityarthaḥ/ prakṛte 'yadyatra ghaṭaḥ syāt tarhi<BR>
bhūtalamiva ghaṭo 'drakṣyata' ityākārake tarke āpādako ghaṭaḥ<BR>
tasyābhāvaḥ ghaṭābhāvaḥ tasya sādhako viparyayaḥ darśanābhāvaḥ tasya<BR>
pratiyogi darśanameva āpādyamiti<BR>
āpādakābhāvasādhakaviparyaṃyapratiyogyāpādyakatvaṃ tarkasya/ tathā ca<BR>
yasmiṃstarke āpādakābhāvasādhakābhāvapratiyogi āpādyaṃ bhavati<BR>
tādṛśasthale āpādyābhāvena hetunā āpādakābhāve eva paryavasānaṃ<BR>
bhavati iti darśanābhāvāt<BR>
<BR>
<BR>
nāstītyanena<BR>
darśitam/ darśanābhāvādityasya ghaṭadarśanābhāvādityarthaḥ, nāstītyasya<BR>
ghaṭābhāva ityarthaḥ/ kevalānupalabdheḥ abhāvapratyakṣakāraṇatve<BR>
ālokasaṃyogādyasattvadaśāyāṃ ghaṭānupalabdheḥ sattvena<BR>
ghaṭābhāvapratyakṣāpattiḥ/ ataḥ yogyatāviśiṣṭānupalabdheḥ kāraṇatvaṃ<BR>
vaktavyam/ yogyatā ca<BR>
tarkitapratiyogisattvavirodhyupalabdhipratiyogikatvarūpā/<BR>
tadghaṭakatarkasya viparyaye paryavasānaṃ 'yadyatra' ityādigranthena<BR>
pradarśitamiti bhāvaḥ/ tarkitetyādimulaṃ vyācaṣṭetarkitā āpāditā<BR>
ityādinā/ yathāśrute pratiyogisattvasya<BR>
<BR>
<BR>
pratiyogyupalabdhiḥ<BR>
virodhinīti pratīyate/ tadasaṅgatam - ghaṭopalabdheḥ<BR>
ghaṭasattvavirodhitvābhāvāt/ ataḥ sattvasya sattvaprasakteriti<BR>
vyākhyātam/ ghaṭasattvāroparūpaprasakteḥ ghaṭopalabdhi virodhinī/ na hi<BR>
ghaṭe upalabhyamāne 'yadyatra ghaṭaḥ syāt' iti ghaṭasattāṃ kaścit<BR>
prasañjayediti bhāvaḥ/ anāhāryatvasūcanāyeti/ anāhāryajñānasyaiva<BR>
virodhitvāditi bhāvaḥ/ sattvasya sattvaprasakteriti vyākhyāne 'pi<BR>
āpāditatvarūpaṃ tarkitatvaṃ pratiyogisattvasyaiva na tu tatprasakteḥ/ kiṃ<BR>
ca yatra āpādakaṃ āpādyaṃ ubhayamapi prasajyate tatraiva viparyaye<BR>
paryavasānaṃ dṛśyate/ mūlāttu pratiyogisattvarūpāpādakasyaiva<BR>
prasañjitatvaṃ labhyate, na tvāpādyāyā upalabdheḥ/ ataḥ tātparyārthamāha -<BR>
pratiyogisattāpādaneti/ pratiyoginaḥ ghaṭādeḥ sattvasya āpādanena<BR>
prasañjanena 'yadyatra ghaṭaḥ syāt' ityevaṃrūpeṇa āpāditaḥ prasañjitaḥ<BR>
yaḥ upalambhaḥ 'tarhyupalabhyeta' ityevaṃrūpaprasañjanaviṣayaḥ upalambhaḥ sa<BR>
pratiyogī yasyā anupalabdheḥ tatkatvarūpayogyatāviśiṣṭā<BR>
anupalabdhirityarthaḥ/ yogyatāviśeṣaṇaprayojanamāha -<BR>
ālokasaṃyogeti/ āpādanāsambhaveneti/ tathā ca<BR>
pratiyogisattvaprasañjanaprasañjitapratiyogikatvarūpayogyatāvirahāt<BR>
anupalabdheḥ yogyānupalabdhistatra nāsti/ ato na ghaṭābhāvapratyakṣamiti<BR>
bhāvaḥ/ nanu yatra pratiyogisattvasya upalabdheścāpādānaṃ vinaiva<BR>
bhūtacalakṣussaṃyogānantaraṃ ghaṭo nāstīti pratyakṣaṃ<BR>
tatrāpādanaghaṭitayogyatāvirahāt tatpratyakṣānupapattirityāśaṅkyāha<BR>
- saṃkṣepa iti/ pratiyogisattāpādanāpāditatvaṃ ca<BR>
pratiyogisattāpādakakāpattiyogyatvam/ ato nānupapattiriti bhāvaḥ/<BR>
<BR>
<BR>
<BR>
ata evāndhakāra iti/<BR>
andhakāre yo ghaṭopalambhābhāvaḥ sa na ghaṭasattvābhāvaprayojyaḥ api tu<BR>
ālokasaṃyogarūpakāraṇāntarābhāvaprayojyaḥ/ tathā ca<BR>
pratiyogisattvābhāvaprayojyopalabdhyabhāvarūpāyāḥ yogyānupalabdheḥ<BR>
tatrābhāvāt na ghaṭābhāvapratyakṣamiti bhāvaḥ/<BR>
<BR>
<BR>
dhūmatvādirūpetyādi/<BR>
ādau lakṣaṇaśabda svarūpabodhakaḥ/ dvitīye tu viṣayabodhakaḥ/ prathamapakṣe<BR>
dhūmatvādyaviduṣo 'pi svarūpasaddhūmatvapratyāsattyā dhūmā ityevaṃ<BR>
yāvaddhūmapratyakṣāpattirityasvārasyāt dvitīyapakṣānudhāvanam/<BR>
cākṣuṣopanītabhāve iti/ cākṣuṣaṃ yat smṛtasaurabhaviṣayakaṃ<BR>
jñānamityarthaḥ//<BR>
<BR>
<BR>
<b>iti<BR>
tarkasaṅgrahadīpikāprakāśikāvyākhyāyāṃ</b><BR>
<BR>
<BR>
<b>bālapriyāyāṃ<BR>
pratyakṣaparicchedaḥ</b><BR>
<BR>
<BR>
<BR>
<b>anumānaparicchedaḥ</b><BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>anumānalakṣaṇam</b><BR>
<BR>
<BR>
<b>AnTs_44     anumitikaraṇam anumānam / parāmarśajanyaṃ jñānam anumitiḥ / vyāptiviśiṣṭapakṣadharmatājñānaṃ parāmarśaḥ / yathā vahnivyāpyadhūmavān ayaṃ parvata iti jñānaṃ parāmarśaḥ / taj janyaṃ parvato vahnimān iti jñānam anumitiḥ / yatra yatra dhūmas tatrāgnir iti sāhacaryaniyamo vyāptiḥ / vyāpyasya parvatādivṛttitvaṃ pakṣadharmatā //</b><BR>
<BR>
<BR>
anumitikaraṇam<BR>
anumānam/<BR>
<BR>
<BR>
<b>dīpikā</b><BR>
<BR>
<BR>
anumānaṃ lakṣayati -<BR>
anumitikaraṇamiti/<BR>
<BR>
<BR>
<b>prakāśikā</b><BR>
<BR>
<BR>
anumānaṃ<BR>
lakṣayatīti/ pratyakṣopajīvakasaṅgatyā anumānaṃ nirūpayatītyarthaḥ/<BR>
<BR>
<BR>
<b>bālapriyā</b><BR>
<BR>
<BR>
pratyakṣopajīvakasaṅgatyeti/ pratyakṣakāryatvarūpayā saṅgatyā<BR>
ityarthaḥ/ indriyeṇa mahānasādau vyāptipratyakṣādeva anumānaṃ<BR>
bhavati/ vyāptismaraṇarūpānumānaṃ prati vyāptipratyakṣasya anubhavavidhayā<BR>
kāraṇatvāt/ tathā ca kāryakāraṇabhāvarūpasaṅgatyā<BR>
pratyakṣānantaramanumānanirūpaṇamiti bhāvaḥ/ anena pramāṇayo<BR>
kāryakāraṇabhāva uktaḥ/ anumityātmakapramiteḥ/<BR>
parāmarśātmakamānasapratyakṣakāryatvāt pramityoḥ kāryakāraṇabhāvaḥ<BR>
jñeyaḥ/<BR>
<BR>
<BR>
<b>///</b><BR>
<BR>
<BR>
<b>tarkasaṅgrahaḥ</b><BR>
<BR>
<b>anumitilakṣaṇam</b><BR>
<BR>
<BR>
<BR>
<BR>
parāmarśajanyaṃ<BR>
jñānaṃ anumitiḥ/<BR>
<BR>
<BR>
<b>dīpikā</b><BR>
<BR>
<BR>
anumitiṃ lakṣayati - parāmerśeti/ nanu<BR>
saṃśayottarapratyakṣe ativyāptiḥ sthāṇupuruṣasaṃśayānantaraṃ<BR>
'puruṣatvavyāpyakarādimān ayam' iti parāmarśe sati 'puruṣa eva'<BR>
iti pratyakṣajananāt/ na ca tatrānumitireva iti vācyam/<BR>
'puruṣaṃ sākṣātkaromi' ityanuvyavasāyavirodhāditi cet,<BR>
na-pakṣatāsahakṛtaparāmarśajanyatvasya vivakṣitatvāt/<BR>
<BR>
<BR>
<b>prakāśikā</b><BR>
<BR>
<BR>
parāmarśetīti/<BR>
tathā ca pratyakṣapramityapekṣayā anumiteḥ vilakṣaṇapramātvāt anumānasya<BR>
pramāṇāntaratvaṃ sidhyatīti bhāvaḥ/ viparītajñānottarapratyakṣaṃ prati<BR>
viśeṣadarśanasya hetutvamaṅgīkurvatāṃ matamavalambya śaṅkate -<BR>
nanviti/ sthāṇupuruṣasaṃśayeti/ idaṃ<BR>
viruddhabhāvadvayakoṭikasaṃśayāṅgīkāreṇa/ pare tu - sthāṇupuruṣeti/<BR>
sthāṇutvatadabhāvapuruṣatvatadabhāvakoṭiketyarthaḥ - ityāhuḥ/ puruṣa<BR>
aivati nirṇayasūcanāya/ tatra - saṃśayottarapratyakṣasthale/<BR>
anuvyavasāyavirodhāditi/ idamupalakṣaṇam - 'puruṣaṃ anuminomi'<BR>
ityanuvyavasāyābhāvena pramāṇābhāvādityapi draṣṭavyam/<BR>
<BR>
<BR>
saṃśayottarapratyakṣe<BR>
jananīye pakṣatāyāḥ parāmarśasahakāritve prayojanābhāvena<BR>
pakṣatāsahakṛtaparāmarśajanyatvavivakṣaṇāt nātivyāptiḥ ityāha -<BR>
pakṣateti/ aitena 'vahnivyāpyadhūmavatparvatavānayaṃ deśaḥ' iti<BR>
viśiṣṭavaiśiṣṭyāvagāhibuddhiṃ prati<BR>
viśeṣaṇatāvacchedakaprakārakanirṇayavidhayā 'vahnivyāpyadhūmavān<BR>
parvataḥ' iti parāmarśasya kāraṇatve 'pi na tatrātivyāptiḥ/<BR>
pakṣatāsahakṛtaparāmarśajanyatvasya asattvena ativyāpterabhāvāt iti<BR>
saṅkṣepaḥ/<BR>
<BR>
<BR>
<b>bālapriyā</b><BR>
<BR>
<BR>
vilakṣaṇapramātvāditi/ pratyakṣapramiteḥ yat karaṇaṃ indriyaṃ<BR>
tadapekṣayā vilakṣaṇena parāmarśātmakena kāraṇena janyatvāt<BR>
anumitervilakṣaṇapramātvamiti bhāvaḥ/ pramāṇāntaratvamiti/<BR>
pratyakṣāpekṣayā atiriktapramāṇatvamityarthaḥ/ dīpikāyām nanvityādinā<BR>
granthena yatra dūre ūrdhvavyaktidarśanānantaraṃ 'sthāṇurvā puruṣo vā<BR>
' iti saṃśayaḥ tataḥ 'puruṣatvavyāpyakarādimān' iti<BR>
vyāpyadharmavattājñānarūpaḥ parāmarśaḥ tataḥ 'ayaṃ puruṣa' iti pratyakṣam,<BR>
tasmin pratyakṣe<BR>
parāmarśajanyatvaviśiṣṭajñānatvarūpasyānumitilakṣaṇasyātivyāptiḥ<BR>
āśaṅkitā/ tadidaṃ na saṅgacchate/ saṃśayarūpaviparītajñānānantaraṃ<BR>
'ayaṃ puruṣaḥ' iti pratyakṣasyaiva asaṃbhavāt/ tadvattābuddhiṃ prati<BR>
tadabhāvavattājñānasya pratibandhakatvāditi śaṅkāyāṃ satyapi<BR>
viparītajñāne yadi viśeṣadarśanaṃ syāt tarhi tasya viśeṣadarśanasya<BR>
pratyakṣajanakatvaṃ bhavatīti 1viśeṣadarśanasyeti/<BR>
vyāpyadharmadarśanasyetyarthaḥ/ prakṛte 'puruṣatvavyāpyakarādimān<BR>
ayam' iti parāmarśo vivakṣitaḥ/<BR>
<BR>
<BR>
bhāvadvayakoṭiketi/<BR>
sthāṇutvapuruṣatvāśyaṃ yat bhāvarūpaṃ dharmadvayaṃ<BR>
tatprakārakasaṃśayetyarthaḥ/ sthāṇutvatadabhāveti/ sthāṇutvaṃ tadabhāvaḥ<BR>
puruṣatvaṃ tadabhāvaśceti catuṣprakārakasaṃśayetyarthaḥ/ 'sthāṇurvā na<BR>
vā, puruṣo vā na vā' iti saṃśayasyākāraḥ/ 2dvikoṭikasaṃśayadvayaṃ<BR>
vātra vivakṣitam/ pramāṇābhāvāditi/ tatrānumitireva jāyata ityatra<BR>
pramāṇābhāvādityarthaḥ/ tathā ca 'ayaṃ puruṣaḥ' iti<BR>
niścayasyānumititve 'puruṣaṃ sākṣātkaromi' iti<BR>
sākṣātkāratvāvagāhī anuvyavasāyo nopapadyate/ anumititvāvagāhī<BR>
'puruṣamanuminomi' iti anuvyavasāya eva syāt/ ato<BR>
nānumititvaṃ tasya niścayasya, api tu pratyakṣatvameveti alakṣye tatra<BR>
lakṣaṇasattvāt anumitilakṣaṇasyātivyāptiriti bhāvaḥ/ dīpikāyāṃ<BR>
pakṣatāsahakṛteti/ tathā ca parāmarśajanyatvamātraṃ nānumiterlakṣaṇam/<BR>
api tu pakṣatāsahakṛto yaḥ parāmarśaḥ tajjanyatvam/<BR>
saṃśayottarapratyakṣe tu parāmarśasya janakatve 'pi<BR>
<BR>
<BR>
----------------------------------------<BR>
<BR>
<BR>
1. anena<BR>
matāntaramapyastīti darśitam/ tathā hi - saṃśayottarapratyakṣamātre<BR>
viśeṣadarśanaṃ na hetuḥ, andhakāre ghaṭasaṃśayottarapratyakṣasya<BR>
viśeṣadarśanaṃ vināpi ālokasamavadhānamātreṇaivopapatteḥ/ tathāpi<BR>
yatra viśeṣādarśanādidoṣādhīnaḥ saṃśayaḥ taduttarapratyakṣe tasya<BR>
hetutvam/ uktasthale ca vyañjakābhāvādhīnaḥ saṃśaya iti/ adhikaṃ<BR>
tattvacintāmaṇau prāmāṇyotpattivāde tadvyākhyāne prakāśe ca<BR>
draṣṭavyam/<BR>
<BR>
<BR>
2. dvikoṭiketi/<BR>
sthāṇurvā na vetyākārakaḥ ekaḥ saṃśayaḥ, puruṣo na vetyākārakaḥ<BR>
aparaḥ saṃśaya iti saṃśayadvayamityarthaḥ/<BR>
<BR>
<BR>
----------------------------------------<BR>
<BR>
<BR>
pakṣatāyāḥ<BR>
nopayogitvam, pramāṇābhāvāt; siddhisattve 'pi<BR>
dhārāvāhikapratyakṣotpattyā siddhyabhāvarūpāyāḥ pakṣatāyāḥ<BR>
pratyakṣahetutvāsambhavācca/ tathā ca<BR>
pakṣatāsahakṛtaparāmarśajanayatvābhāvāt nātivyāptiriti bhāvaḥ/<BR>
tadāha prakāśikāyām saṃśayottarapratyakṣe jananīya iti/<BR>
prayojanābhāveneti/ pakṣatāyāḥ sahakāritvānaṅgīkāre<BR>
anupapattyabhāvenetyarthaḥ/ eteneti/ vakṣyamāṇahetunā ityarthaḥ/ yadi<BR>
parāmarśajanyatvamātram anumiterlakṣaṇaṃ syāt tadā<BR>
'vahnivyāpyadhūmavatparvatavānayaṃ deśaḥ' ityākārakaṃ<BR>
vanhivyāpyadhūmaviśiṣṭaparvatavaiśiṣṭyāvagāhipratyakṣaṃ prati<BR>
'vahnivyāpyadhūmavānayaṃ parvataḥ' ityākārakaparāmarśasya<BR>
viśeṣaṇatāvacchedakībhūtaḥ yaḥ dhūmaḥ tatprakārakaniścayatvena hetutayā<BR>
tādṛśaviśiṣṭavaiśiṣṭyāvagāhipratyakṣe 'pi parāmarśajanyatvarūpasya<BR>
anumitilakṣaṇasya sattvāt ativyāptiḥ prasaktā/ sāpi<BR>
pakṣatāsahakṛtaparāmarśajanyatvasya anumitilakṣaṇatavāt vārayituṃ<BR>
śakyata iti bhāvaḥ/ tādṛśapratyakṣasya 1pakṣatājanyatvābhāvāt/<BR>
<BR>
<BR>
<b>dīpikā</b><BR>
<BR>
<BR>
<b>pakṣatālakṣaṇam</b><BR>
<BR>
<BR>
siṣādhayiṣāvirahaviśiṣṭasiddhyabhāvaḥ pakṣatā/ sādhyasiddhiḥ<BR>
anumitipratibandhikā/ siddhisattve 'pi 'anuminuyām'<BR>
itīcchāyāmanumitidarśanāt siṣādhayiṣā uttejikā/ tataśca<BR>
uttajakābhāvaviśiṣṭamaṇyabhāvasya<BR>
<BR>
<BR>
-----------------------------------------<BR>
<BR>
<BR>
1. yadyapi<BR>
dhyāpyapakṣobhayavaiśiṣṭyāvagāhijñānatvarūpaṃ yat parāmarśatva<BR>
tadavacchinnajanakatānirūpitajanyatāśālijñānatvamanumiterlakṣaṇami tyaktāvapi<BR>
uktaviśiṣṭavaiśiṣṭyāvagāhipratyakṣe 'tivyāptivāraṇaṃ sambhavati<BR>
tādṛśabuddhau parāmarśasya viśeṣaṇatāvacchedakaprakārakanirṇayatvenaiva<BR>
hetutvena uktaparāmarśatvena hetutvābhāvāt/ tathāpi<BR>
saṃśayottarapratyakṣe vyāpyapakṣavaiśiṣṭhyāvagāhijñānatvena<BR>
vyāpyadarśanajanyatvasattvāt ativyāpteḥ<BR>
pakṣatāsahakṛtaparāmarśajanyatvavivakṣaṇanaiva bāraṇīyatā tenaiva<BR>
viśiṣṭavaiśiṣṭyāvagāhipratyakṣavāraṇasambhavāt<BR>
uktaparāmarśatvāvacchinnajanakatā na niveśyeti bhāvaḥ/<BR>
<BR>
<BR>
-----------------------------------------<BR>
<BR>
<BR>
dāhakāraṇatvavat<BR>
siṣādhayiṣāvirahaviśiṣṭasiddhyabhāvasyāpyanumitikāraṇatvam/<BR>
<BR>
<BR>
yadyapi sādhyasaṃśayasya<BR>
pakṣatātve 'pi sādhyaniścayakāle anumitivāraṇaṃ sambhavati, tathāpi<BR>
ghanagarjitena meghānumitau vyabhicāraḥ/ ataḥ anyādṛśīṃ pakṣatāmāha -<BR>
siṣādhayiṣeti/ rsiṣādhayiṣāyāḥ sādhyānumitīcchāyāḥ samavāyena yaḥ<BR>
abhāvaḥ svarūpasamavāyobhavaghaṭitasāmānādhikaraṇyasambandhena<BR>
tadviśiṣṭāyāḥ siddheḥ samavāyena abhāva ityarthaḥ/ sādhyasiddhiḥ -<BR>
pakṣatāvacchedakaviśiṣṭe<BR>
sādhyatāvacchedakaviśiṣṭasādhyavaiśiṣṭyāvagāhiniścayaḥ/ siddhau<BR>
siṣādhayiṣāvirahavaiśiṣṭyaniveśanasya<BR>
<BR>
<BR>
prayojanaṃ darśayati -<BR>
siddhisattve 'pīti/ atra siddhiśca 'parvato vahnimān<BR>
vahnivyāpyadhūmavāṃśca' iti samūhālambanarūpā/ ataḥ<BR>
parāmarśasampattiriti dhyeyam/<BR>
<BR>
<BR>
<b>bālapriyā</b><BR>
<BR>
<BR>
'sādhyasaṃśayaḥ<BR>
pakṣatā' iti prācīnoktyupekṣāyāḥ bījamāha - yadyapītyādinā/<BR>
sādhyaniścayarūpasiddhikāle 'numitivāraṇaṃ hi pakṣatāyāḥ<BR>
anumitihetutvāṅgīkārasya uddeśyam/ tattu sādhyasaṃśayasya<BR>
pakṣatātve 'pi nirvahati/ sādhyaniścayakāle sādhyasaṃśayarūpapakṣatāyāḥ<BR>
abhāvādeva nānumitiḥ ityevaṃrītyā anumitivāraṇasambhavāt tathā<BR>
ca sādhyasaṃśaya eva pakṣatā astu iti śaṅkiturbhāvaḥ/ tathāpīti/<BR>
sādhyasaṃśayarūpapakṣatāyāḥ nānumitihetutvam/ vināpi sādhyasaṃśayaṃ<BR>
ghanagarjanaśravaṇena 1meghānumitteḥ vyatirekavyabhicārāditi<BR>
samādhāturāśayaḥ/ vyabhicāra iti/ kāraṇābhāve 'pi kāryotpattirūpo<BR>
vyatirekavyabhicāro 'tra<BR>
<BR>
<BR>
vivakṣitaḥ/<BR>
anyādṛśīmiti/ sādhyasaṃśayādanyavidhāmityarthaḥ/<BR>
<BR>
<BR>
<b>--------------------------------------------------</b><BR>
<BR>
<BR>
1. ayaṃ pradeśaḥ<BR>
meghavān dhanagarjajavattvādityanumānamatra vivakṣitam/<BR>
<BR>
<BR>
<b>--------------------------------------------------</b><BR>
<BR>
<BR>
dīpikāyām<BR>
siṣādhayiṣāvirahaviśiṣṭetyādi/ yatra sādhyaniścayarūpā siddhirasti<BR>
tatrāpi yadi 'pakṣe sādhyaṃ anuminuyām' ityākārā siṣādhayiṣā<BR>
asti tadānumitirbhavati/ siddhyabhāvamātrasya pakṣatātve sā na syāt,<BR>
siddhereva<BR>
<BR>
<BR>
tatra sattvāt/ atastatra<BR>
pakṣatāsampattaye siṣādhayiṣāvirahaviśiṣṭeti siddherviśeṣaṇaṃ dattam/<BR>
uktasthale siṣādhayiṣāyāḥ sattvena<BR>
siṣādhayiṣāviraharūpaviśeṣaṇābhāvāt<BR>
siṣādhayiṣāvirahaviśiṣṭasiddhyabhāvasyākṣatatayā pakṣatā nirvahati/<BR>
evaṃ ca siṣādhayiṣā uttejiketi phalitam/ uttejakatvaṃ ca<BR>
pratibandhakasamavadhānakālīnakāryotpādakaprayojaktvam/<BR>
siddhirūpapratibandhakasattākāle 'pi siṣādhayiṣāyāḥ<BR>
anumitirūpakāryotpādaprayojakatvāt uttejakatvam, yathā<BR>
maṇirūpapratibandhakāle dāhotpattiprayojakatvāt uttejakatvam, yathā<BR>
maṇirūpapratibandhakāle dāhotpattiprayojakatvāt<BR>
mantrāderuttejakatvam/ uttejakābhāvaviśiṣṭapratibandhakābhāvasya<BR>
kāryotpattiṃ prati hetutvāt/<BR>
siṣādhayiṣāvirahaviśiṣṭasiddhyabhāvasya anumitihetutvamiti<BR>
bhāvaḥ/ siṣādhayiṣā nāma sādhyānumitiviṣayakecchā/<BR>
<BR>
<BR>
siṣādhayiṣāvirahaḥ<BR>
siṣādhayiṣāniṣṭhapratiyogitānirūpako 'bhāvaḥ/ tatra pratiyogitāyāṃ<BR>
samavāyasambandhāvacchinnatvaṃ niveśanīyam/ anyathā yatra siddhiḥ<BR>
siṣādhayiṣā cāsti tatra siṣādhayiṣāyāḥ saṃyogasambandhenābhāvāt<BR>
siṣādhayiṣāniṣṭhasaṃyogasambandhāvacchinnapratiyogitākābhāvaviśiṣṭasiddhedeva<BR>
sattvena tadabhāvarūpapakṣatā na syāt/ tanniveśe ca tatra<BR>
samavāyasambandhena siṣādhayiṣāyāḥ sattvena<BR>
tatsambandhāvacchinnasiṣādhayiṣāniṣṭhapratiyogitākābhāvarūpaviśeṣaṇābhāvāt<BR>
viśiṣṭābhāvarūpā pakṣatā nirvahatīti/ evaṃ<BR>
siṣādhayiṣāvirahavaiśiṣṭyaṃ sasiddhau sāmānādhikaraṇyasambanadhena/<BR>
anyathā svarūpasambandhena siṣādhayiṣāvirahavaiśiṣṭyaniveśe<BR>
siṣādhayiṣāsattve 'pi siddhau siṣādhayiṣābhāvasya svarūpasambandhena<BR>
sattvāt siṣādhayiṣāvirahaviśiṣṭasaddhereva sattvena<BR>
tadabhāvarūpapakṣatāyāḥ anupapattiḥ ataḥ sāmānādhi karaṇyasambandhena<BR>
vaiśiṣṭyaṃ niveśanīyam/ sāmānādhikaraṇyaṃ ca svādhikaraṇavṛttitvam/<BR>
svādhikaraṇatvaṃ svarūpasaṃbandhena, svādhikaraṇanirūpitavṛttitvaṃ<BR>
samavāyasambandhena/ tathā ca<BR>
svaniṣṭhasvarūpasambandhāvacchinnādheyatānirūpitādhikaraṇatāvannirūpitasamavāyasambandhāvacchinnādheyatāsambandhena<BR>
siṣādhayiṣāvirahaviśiṣṭā yā siddhiḥ tadabhāvaḥ pakṣatā/ svaṃ -<BR>
siṣādhayiṣāviraha tasya svarūpasaṃbandhena adhikaraṇam ātmā tatra<BR>
samavāyasambanadhena vṛttimatī ya siddhiḥ tadabhāva iti yāvat/ tatra<BR>
svarūpasambandhāniveśe siṣādhayiṣākāle 'pi<BR>
ekajñānaviṣayatvasambanadhena siṣādhayiṣāvirahādhikaraṇe ātmani<BR>
samavāyena vṛttitvaṃ siddherastīti tādṛśavṛttitvasambanadhena<BR>
siṣādhayiṣāvirahaviśiṣṭasiddhereva sattvena pakṣatā nopapadyeta/<BR>
svarūpasambandhaniveśe tu tena siṣādhayiṣābhāvādhikaraṇaṃ<BR>
siṣādhayiṣāvānātmā na bhavati, api tu anya ātmā tadvṛttitvaṃ<BR>
etadātmagatasiddhernāstīti<BR>
tādṛśavṛttitvarūpasāmānādhikaraṇyasambandhena<BR>
siṣādhayiṣāvirahaviśiṣṭāyāḥ siddherabhāvasya sattvāt na<BR>
pakṣatānupapattiḥ/ evaṃ vṛttitve samavāyasambanadhāvacchinnatvāniveśe<BR>
siṣādhayiṣāvirahādhikaraṇe ātmani siddheḥ samavāyena sattve 'pi<BR>
saṃyogādisambandhenāsattvāt<BR>
samavāyātiriktasambandhāvacchinnavṛttitvarūpasāmānādhikaraṇyaṃ<BR>
siddhernāstīti viśiṣṭābhāvarūpā<BR>
<BR>
<BR>
pakṣatā prasajyeta/ ataḥ<BR>
samavāyasambandhāvacchinnatvasya sāmānādhikaraṇyaghaṭakavṛttitve niveśaḥ/<BR>
evaṃ siddhyabhāvaḥ siddhiniṣṭhapratiyogitānirūpako 'bhāvaḥ/ tatra<BR>
pratiyogitāyāṃ samavāyasambandhāvacchinnatvaṃ niveśyam/ anyathā<BR>
siddhikāle 'pi sambandhāntarāvacchinnasiddhyabhāvamādāya pakṣatā<BR>
prasajyeta/ tadetatsarvamabhisandhāyāha - prakāśikāyām -<BR>
siṣādhayiṣāyāḥ sādadhyānumitīcchāyā ityādi/<BR>
svarūpasamavāyayobhayaghaṭiteti/ sāmānādhikaraṇyaghaṭakādhikaraṇatāyāṃ<BR>
svarūpasambandhāvacchinnatvaṃ, vṛttitāyāṃ samavāyasambandhāvacchinnatvaṃ ca<BR>
niveśanīyamiti bhāvaḥ/ siṃddheḥ samavāyenābhāva iti/<BR>
siddhiniṣṭhasamavāyasambandhāvacchinnapratiyogitākābhāva ityarthaḥ/<BR>
pakṣatāvacchedakaviśiṣṭa ityādi/<BR>
pakṣatāvacchedakāvacchinnapakṣaniṣṭhaviśeṣyatānirūpitasādhyatāvacchedakāvacchinnasādhyaniṣṭhaprakāratāśāliniścaya<BR>
ityarthaḥ/ dravyatvena parvatāvagāhi 'dravyaṃ vahnimat'<BR>
ityākārakaniścayadaśāyāṃ 'parvato vahnimān'<BR>
ityanumityutpatteḥ 'dravyaṃ vahnimat' ityākārakaniścayasya<BR>
'parvato vahnimān' ityanumitipratibandhakatvavāraṇāya<BR>
pakṣaniṣṭhaviśeṣyatāyāṃ<BR>
<BR>
<BR>
pakṣatāvacchedakāvacchinnatvaniveśaḥ/ evaṃ 'parvato dravyavān'<BR>
ityākārakaniścayasya tādṛśānumitipratibandhakatvavāraṇāya<BR>
prakāratāyāṃ sādhyatāvacchedakāvacchinnatvaniveśaḥ/ evaṃ prakāratāyāṃ<BR>
sādhyatāvacchedakasambandhāvacchinnatvamapi niveśanīyam/ anyathā 'parvataḥ<BR>
samavāyena vahnimān' iti niścayasyāpi 'parvataḥ saṃyogena<BR>
vahnimān'<BR>
<BR>
<BR>
ityanumitipratibandhakatvāpatteḥ/<BR>
<BR>
<BR>
nanu siddhikāle yadi<BR>
siṣādhayiṣā vartate tadānīmapi anumiteḥ upapādanārthaṃ hi siddhau<BR>
<BR>
<BR>
siṣādhayiṣāvirahaviśiṣṭeti viśeṣaṇaṃ dattam/ tacca tadaiva<BR>
sārthakaṃ bhavati yadi siddhi-siṣādhayiṣā-parāmarśānāmekakāle<BR>
<BR>
<BR>
samavadhānaṃ syāt/<BR>
tacca durghaṭam/ tathā hi- yatra prathamaṃ siddhiḥ anantaraṃ siṣādhayiṣā,<BR>
tataḥ parāmarśaḥ, tataḥ anumitiḥ, tatra parāmarśakṣaṇe siddhernāśādeva<BR>
pratibandhakābhāvāt anumityupapatteḥ vyarthaṃ<BR>
siṣāṣayiṣāvirahaviśiṣṭatvaviśeṣaṇam/ yatra krameṇa<BR>
siṣādhayiṣā-siddhi-parāmarśāḥ tatra parāmarśakṣaṇe siṣādhayiṣāyāḥ<BR>
nāśāt siṣādhayiṣāvirahaviśiṣṭasiddhereva sattvāt<BR>
siṣādhayiṣāvirahaviśiṣṭatvaniveśe 'pi pakṣatā na nirvahati/ yatra tu<BR>
parāmarśaṃsiddhisiṣādhayiṣāḥ krameṇa bhavanti tatra siṣādhayiṣākṣaṇe<BR>
parāmarśanāśāt parāmarśarūpakāraṇavaikalyāt nānumitiḥ/<BR>
jñānayorvā jñānecchayorvā ekakṣaṇotpattikatvaṃ tu nāṅgīkriyate/<BR>
tathā ca kathaṃ siṣādhayiṣāvirahaviśiṣṭatvasya<BR>
sārthakatvamityāśaṅkyāha - atra siddhiścetyādinā/ pakṣatāghaṭakībhūtā<BR>
siddhiśca vahnivahnivyāpyadhūmobhayāvagāhinī samūhālambanarūpā<BR>
'parvato vahnimān vahnivyāpyadhūmavāṃśca' ityākārikā<BR>
vivakṣitā/ ayameva sādhyaniścayarūpatvāt sādhyavyāpyaniścayarūpatvācca<BR>
siddhyātmakaparāmarśa iti vyavahriyate/ tathā ca yatra ādau uktākāraḥ<BR>
siddhyātmakaparāmarśaḥ tataḥ siṣādhayiṣā tato 'numitiḥ tatra<BR>
dvitīyakṣaṇe siddheḥ sattvāt siddhyabhāvamātrasya pakṣatātve pakṣatā na<BR>
nirvahati/ ataḥ siṣādhayiṣāvirahaviśiṣṭatvaṃ siddheḥ viśeṣaṇam/ tatra<BR>
tu siṣādhayiṣāsattvena siṣādhayiṣāviraharūpaviśeṣaṇābhāvāt<BR>
viśiṣṭābhāvarūpā pakṣatā nirvahatītyevaṃ tadviśeṣaṇasya<BR>
sārthakyamupapādanīyamiti bhāvaḥ/ ataḥ parāmarśasampattiriti/<BR>
anumityavyavahitapūrvakṣaṇe siddhisiṣādhayiṣāparāmarśānāṃ<BR>
melanamityarthaḥ/<BR>
<BR>
<BR>
<b>///</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>parāmarśalakṣaṇam</b><BR>
<BR>
<BR>
<BR>
vyāptiviśiṣṭapakṣadharmatājñānaṃ parāmarśaḥ/ yathā<BR>
'vahnivyāpyadhūmavān ayaṃ parvataḥ' iti jñānaṃ parāmarśaḥ/ tajjanyaṃ<BR>
'parvato vahnimān' iti jñānamanumitiḥ/<BR>
<BR>
<BR>
<b>dīpikā</b><BR>
<BR>
<BR>
parāmarśaṃ lakṣayati -<BR>
vyāptīti/ vyāptiviṣayakaṃ yat pakṣadharmatājñānaṃ sa parāmarśa<BR>
ityarthaḥ/ parāmarśamabhinīya darśayati - yatheti/ anumitimabhinīya<BR>
darśayati - tajjanyamiti/ parāmarśajanyamityarthaḥ/<BR>
<BR>
<BR>
<b>prakāśikā</b><BR>
<BR>
<BR>
'vyāptiviśiṣṭapakṣadharmatājñānam' ityatra vyāptiviśiṣṭe<BR>
pakṣadharmatā vyāptiviśiṣṭapakṣadharmatā tajjñānamiti<BR>
saptamītatpuruṣāṅgīkāre vyabhicāriliṅgakānumitau<BR>
vyāptiviśiṣṭapakṣadharmatājñānajanyatvābhāvena avyāptiḥ; ataḥ<BR>
<BR>
<BR>
vyāptiviśiṣṭapadasya<BR>
vyāptiviṣayaketyarthamavalambya jñānāntapadena<BR>
karmadhārayamaṅgīkaroti - vyāptiviṣayakamiti/<BR>
vyāptyavacchinna-prakāratānirūpita -<BR>
pakṣatāvacchedakāvacchinna-viśeṣyatāśāliniścayaḥ parāmarśa iti tu<BR>
nirgalitārthaḥ/ abhinīya - abhilāpakaśabdamuccārya/<BR>
<BR>
<BR>
<b>bālapriyā</b><BR>
<BR>
<BR>
vyāptiviśiṣṭapakṣadharmatājñānamityatretyādi/ yatra liṅgaṃ<BR>
sādhyavyabhicāri bhavati tatrāpi vyāptyaśe bhramātmakāt<BR>
'dhūmavyāpyavahnimānayaṃ parvataḥ' iti parāmarśāt 'parvato<BR>
dhūmavān' ityanumitiḥ jāyate/ yadi tu vastuto vyāptiviśiṣṭe<BR>
pakṣadharmatvāvagāhi jñānaṃ parāmarśaḥ tajjanyatvaṃ anumiterlakṣaṇamucyeta<BR>
tarhi uktaparāmarśasya vyāptiviśiṣṭe tadavagāhitvābhāve<BR>
parāmarśatvābhāvāt tajjanyajñānasya anumititvaṃ na syāt/ ataḥ<BR>
vyāptiviṣayakaṃ yat pakṣadharmatvāvagāhi jñānaṃ tat parāmarśaḥ/<BR>
uktabhramātmakajñānasya vyāptiviṣayakatvamakṣatamiti parāmarśarūpatā, ata<BR>
<BR>
<BR>
eva tajjanyajñānasya<BR>
parāmarśajanyatvarūpānumitilakṣaṇākrāntatayā anumititvamapyupapadyata<BR>
iti bhāvaḥ/<BR>
<BR>
<BR>
nanu vyāptiviṣayakaṃ<BR>
pakṣasambandhāvagāhi ca jñānaṃ parāmarśa iti parāmarśalakṣaṇakathane 'pi<BR>
'dhūmo vahnivyāpyaḥ dhūmavāṃśca parvataḥ'<BR>
ityākārakasamūhālambanajñānasyāpi vyāptiviṣayakatvāt<BR>
pakṣasambandhaviṣayakatvācca parāmarśatvāpattirityata āha -<BR>
vyāptyavacchinneti/ vyāptyavacchinna yā hetuniṣṭhā prakāratā<BR>
tannirūpitā yā pakṣatāvacchedakāvacchinnā pakṣaniṣṭhā viśeṣyatā<BR>
tannirūpako niścayaḥ parāmarśa ityarthaḥ/ bhavati ca<BR>
'vahnivyāpyadhūmavān parvata' iti niścayaḥ tādṛśaḥ/<BR>
parvataniṣṭhaviśeṣyatānirūpitāyāḥ dhūmaniṣṭhāyāḥ prakāratāyāḥ<BR>
vyāptyavacchinnatvāt/ vyāptyavacchinnatvaṃ ca<BR>
sādhyaniṣṭhaprakāratānirūpitavyāptiniṣṭhaprakāratānirūpitatvam/ tena<BR>
'vyāpyadhūmavān parvataḥ' iti jñāne nātivyāptiḥ/ 'dhūmo<BR>
vahnivyāpyaḥ dhūmavāṃśca parvataḥ' iti<BR>
samūhālambanajñānīyadhūmaniṣṭhaprakāratāyāṃ<BR>
vyāptiniṣṭhaprakāratānirūpitatvaṃ nāsti, dhūmāṃśe vyāpteḥ<BR>
prakāratayā abhānāt/ ato na tatrātivyāptiriti bhāvaḥ/ tathā ca<BR>
sādhyatāvacchedakāvacchinnasādhyaniṣṭhaprakāratānirūpitavyāptiniṣṭhaprakāratānirūpitahetutāvacchedakāvacchinna-<BR>
<BR>
<BR>
<BR>
hetuniṣṭhaprakāratānirūpitapakṣatāvacchedakāvacchinnapakṣaniṣṭhaviśeṣyatāśāliniścayaḥ<BR>
parāmarśa iti niṣkarṣaḥ/ tena 'dravyavyāpyadhmavān parvataḥ',<BR>
'vahnivyāpyadravyavān parvataḥ' 'vahnivyāpyadhūmavaddravyam'<BR>
ityādiniścayānāṃ 'parvato vahnimān'<BR>
ityanumitihetubhūtaparāmarśatvaṃ na prasajyata ityavadheyam/<BR>
nirgalitārtha iti/ niṣkṛṣṭārtha ityarthaḥ/<BR>
abhilāpakaśabdamuccāryeti/ ākārapradarśakaśabdamuccāryetyarthaḥ/<BR>
kāyikaceṣṭārūpasyābhinayasyātrāsambhavāt/<BR>
<BR>
<BR>
<b>//</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>vyāptilakṣaṇam</b><BR>
<BR>
<BR>
yatra dhūmaḥ tatra<BR>
agniḥ iti sāhacaryaniyamaḥ vyāptiḥ/<BR>
<BR>
<BR>
<b>dīpikā</b><BR>
<BR>
<BR>
vyāptilakṣaṇamāha -<BR>
yatreti/ yatra dhūmastatrāgniriti vyāpterabhinayaḥ/ sāhacaryaniyamaḥ<BR>
iti lakṣaṇam/ sāhacaryaṃ sāmānādhiṅkaraṇyam, tasya niyamaḥ/<BR>
hetusamānādhikaraṇātyantābhāvāpratiyogisādhyasāmānādhikaraṇyaṃ<BR>
vyāptirityarthaḥ/<BR>
<BR>
<BR>
<b>prakāśikā</b><BR>
<BR>
<BR>
niyatasāmānādhikaraṇyaṃ sādhyābhāvavadavṛttitvādirūpaṃ na<BR>
sambhavati; 'idaṃ vācyam jñeyatvāt' ityādau avyāpteḥ/<BR>
sādhyābhāvāprasiddherityālocyāha - hetusamānādhikaraṇeti/<BR>
'vahnimān dhūmāt' ityādau dhūmasamānādhikaraṇe yo 'tyantābhāvaḥ<BR>
ghaṭātyantābhāvaḥ, tadapratiyogī vahniḥ tatsāmānādhikaraṇyaṃ dhūme<BR>
astīti lakṣaṇasamanvayaḥ/ 'dhūmavān vahneḥ' ityādau tu<BR>
dhūmasāmānyābhāvasyāpi hetusamānādhikaraṇatayā tatpratiyogyeva<BR>
dhūma iti nātivyāptiḥ/ na ca 'vahnimān dhūmāt' ityādau<BR>
tattadvahnyabhāvasya cālinīnyāyena dhūmasamānādhikaraṇatayā<BR>
tādṛśābhāvāpratiyogitvaṃ na kasyāpi vahnerityativyāptiriti<BR>
vācyam, apratiyogisādhyetyasya<BR>
pratiyogitānavacchedaka-sādhyatāvacchedakāvacchinnetyarthatātparyaṅkatayādoṣāt/<BR>
pratiyogitāyāṃ sādhyatāvacchedakasambandhāvacchinnatvaṃ niveśanīyam/<BR>
tena 'vahnimān dhūmāt' ityādau samavāyena<BR>
vahnitvāvacchinna-pratiyogitākābhāvasya dhūmasamānādhikaraṇatve 'pi na<BR>
kṣatiḥ/ hetupadaṃ hetutāvacchedakāvacchinnaparam/ ataḥ 'dravyam<BR>
viśiṣṭasattvāt' ityādau viśiṣṭasya śuddhānatirekitayā<BR>
hetvadhikaraṇaguṇādiniṣṭhatve 'pi dravyatvābhāvasya nāvyāptiḥ/<BR>
<BR>
<BR>
hetvadhikaraṇatā<BR>
hetutāvacchedakasambandhāvacchinnā grāhyā/ tena 'vahnimān dhūmāt'<BR>
ityādau vahnisāmānyābhāvasya dhūmasamavāyiniṣṭhatve 'pi<BR>
nāvyāptiḥ/ na caivamapi 'kapisaṃyogī evadvṛkṣatvāt' ityādau<BR>
avyāptiḥ, sādhyasya<BR>
hetusamānādhikaraṇātyantābhāvapratiyogitāvacchedakāvacchinnatvāditi<BR>
vācyam/ hetusamānādhikaraṇātyantābhāve pratiyogivaiyadhikaraṇyasya<BR>
niveśanīyatvāt/ kevalānvayisādhyake tādṛśasya ghaṭābhāvādeḥ<BR>
prasiddhatvāt nāvyāptiriti/ adhikaṃ asmadīya-maṇidīdhitivyākhyāyā<BR>
buddhikuśalairanusandheyam/<BR>
<BR>
<BR>
<b>bālapriyā</b><BR>
<BR>
sādhyābhāvāprasiddheriti/ sādhyasya vācyatvasya kevalānvayitvena<BR>
sarvatra vidyamānatayā tadabhāvasyāprasiddheḥ<BR>
sādhyābhāvavadavṛttitvarūpa1vyāptalakṣaṇasya<BR>
kevalānvayisādhyakasaddhetāvavyāptirityarthaḥ/<BR>
<BR>
<BR>
ityarthatātparyakatayādoṣāditi/ tathā ca<BR>
hetvadhikaraṇavṛttyatyantābhāvapratiyogitānavacchedakasādadhyatāvacchedakā-<BR>
<BR>
<BR>
<BR>
vacchinnasādhyasāmānādhikaraṇyaṃ vyāptiḥ/ 'parvato vahnimān<BR>
dhūmāt' ityādau hetuḥ dhūmaḥ, tadadhikaraṇaṃ parvataḥ,<BR>
<BR>
<BR>
tadvṛttiryo 'tyantābhāvaḥ<BR>
ghaṭādyabhāva mahānasīyavahnyabhāvaśca tatpratiyogitāvacchedakaṃ<BR>
ghaṭatva-mahānasīyavahnitvādikam/ tatpratiyogitānavacchedakaṃ<BR>
vahnitvarūpaṃ sādhyatāvacchedakam, tadavacchinna-vahnisāmānādhikaraṇyasya<BR>
tādṛśavahnyadhikaraṇaparvatādivṛttitvarūpasya dhūme sattvāt<BR>
lakṣaṇasamanvayaḥ/ parvato dhūmavān vahneḥ ityādau hetuḥ vahniḥ<BR>
tadadhikaraṇam ayogālakam tadvṛttiryo 'tyantābhāvaḥ dhūmābhāvaḥ<BR>
tatpratiyogitāvacchedakameva dhūmatvarūpaṃ<BR>
<BR>
<BR>
---------------------------------------<BR>
<BR>
<BR>
1. vyāpteḥ svarūpaṃ<BR>
vyāptasya lakṣaṇamiti bhāvaḥ/<BR>
<BR>
<BR>
---------------------------------------<BR>
<BR>
<BR>
sādhyatāvacchedakamiti<BR>
sādhyatāvacchedake<BR>
hetusamānādhikaraṇātyantābhāvapratiyogitānavacchedakatvābhāvāt<BR>
nātivyāptiriti bhāvaḥ/ pratiyogitāyāṃ<BR>
sādhyatāvacchedakasambandhāvacchinnatvaṃ niveśanīyamityādi/ 'parvanto<BR>
vahnimān dhūmāt' ityatra dhūtādhikaraṇe parvate vartate<BR>
yo 'tyantābhāvaḥ samavāyena vahnirnāstītyākārakapratītisiddhaḥ<BR>
samavāyasambandhāvacchinnavahnitvāvacchinnapratiyogitāko 'bhāvaḥ/<BR>
tatpratiyogitāyāṃ avacchedakameva vahnitvaṃ ityavyāptiḥ syāt/<BR>
tadvāraṇāya hetvadhikaraṇavṛttyabhāvīyapratiyogitāyāṃ<BR>
sādhyatāvacchedakasambandhāvacchinnatvaṃ niveśanīyam/ niveśe ca<BR>
hetvadhikaraṇavṛttyabhāva ityanena yasyābhāvasyopādāne<BR>
tadīyapratiyogitāyāḥ sādhyatāvacchedakasaṃyogasambandhāvacchinnatvaṃ<BR>
bhavet sa evopādeyaḥ iti saṃyogasambandhena ghaṭādyabhāva eva<BR>
tādṛśaḥ, na tu samavāyena vahnyabhāvaḥ tadīyapratiyogitāyāḥ<BR>
saṃyogasambandhāvacchinnatvāsambhavāt/ tathā ca<BR>
hetvadhikaraṇavṛttighaṭādyabhāvīyasaṃyogasambandhāvacchinnapratiyogitāyāmavacchedakaṃ<BR>
ghaṭatvādi anavacchedakaṃ ca vahnitvaṃ bhavatīti nāvyāptiriti bhāvaḥ/ na<BR>
kṣatiriti/ nāvyāptirityarthaḥ/ tathā ca<BR>
hetvadhikaraṇavṛttyatyantābhāvanirūpitasādhyatāvacchedakasambandhāvacchi nnapratiyogitānavacchedaka<BR>
- sādhyatāvacchedakāvacchinnasādhyasāmānādhi - karaṇyaṃ<BR>
vyāptirityetāvatā phalitam/ hetupadaṃ<BR>
hetutāvacchedakāvacchinnaparamityādi/ 'ghaṭo dravyam<BR>
guṇakarmānyatvaviśiṣṭasattvāt' ityatra saddhetau hetuḥ śuddhasattāpi<BR>
viśiṣṭaśuddhayoranatirekāt/ hetoradadhikaraṇaṃ guṇakarmaṇī api;<BR>
tatra vartate yo 'tyantābhāvaḥ dravyatvābhāvo 'pi<BR>
tatpratiyogitāvacchedakameva dravyatvatvamiti sādhyatāvacchedake<BR>
dravyatvatve pratiyogitānavacchedakatvābhāvāt avyāptiḥ/ tadvāraṇāya<BR>
hetutāvacchedakāvacchinnahetvadhikaraṇatvaṃ niveśanīyam/ guṇe<BR>
karmaṇi va sattātvāvacchinnasattādhikaraṇatvasadbhāve 'pi<BR>
hetutāvacchedakaṃ yat guṇakarmānyatvaviśiṣṭasattātvaṃ<BR>
tadavacchinnādhikaraṇatvaṃ na sambabhavati/ guṇaḥ karma ca<BR>
guṇakarmānyatvaviśiṣṭasattāvaditi pratītyabhāvāt/ ataḥ<BR>
guṇakarmānyatvaviśiṣṭasattātvāvacchinnādhikaraṇaṃ dravyameva<BR>
tadvṛttiryo 'bhāvaḥ na dravyatvābhāvaḥ ati tu guṇatvādyabhāvaḥ<BR>
tatpratiyogitāvacchedakaṃ guṇatvatvādi ananavacchedakaṃ dravyatvatvamiti<BR>
nāvyāptiriti bhāvaḥ/ tathā ca<BR>
1hetutāvacchedakāvacchinnahetvadhikaraṇavṛttyatyantābhāvanirūpita-sādhyatāvacchedakasambandhāvacchinnapratiyogitānavacchedaka-<BR>
<BR>
<BR>
<BR>
sādadhyatāvacchedakāvacchinnasādhyasāmānādhikaraṇyaṃ vyāptiḥ/<BR>
<BR>
<BR>
hetvadhikaraṇatā<BR>
hetutāvacchadedakasambandhāvacchinnā grāhyeti/ 'vahnimān dhūmāt'<BR>
ityādau hetoḥ dhūmasya samavāyasambandhenādhikaraṇaṃ dhūmāvayavaḥ<BR>
tadvṛttiryo 'tyantābhāvaḥ saṃyogena vahnyabhāvaḥ<BR>
tatpratiyogitāvacchedakameva sādhyatāvacchedakaṃ vahnitvamityavyāptiḥ/<BR>
tadvāraṇāya hetuniṣṭhādheyatāyāṃ hetutāvacchedakasambandhāvacchinnatvaṃ<BR>
niveśanīyam/ prakṛte<BR>
<BR>
<BR>
ca<BR>
hetutāvacchedakasambandhaḥ saṃyogaḥ<BR>
tadavacchinnadhūmaniṣṭhādheyatānirūpitādhikaraṇatavān dhūmāvayavo na<BR>
bhavati,<BR>
samavāyasambandhāvacchinnadhūmaniṣṭhādheyatānirūpitādhikaraṇatāyā 2eva<BR>
tatra sattvāt/ api tu parvatādireva<BR>
<BR>
<BR>
tanniṣṭho 'bhāvaḥ na<BR>
vahnyabhāvaḥ api tu ghaṭādyabhāvaḥ tatpratiyogitavacchedakaṃ vahnitvaṃ<BR>
bhavatīti nāvyāptiriti bhāvaḥ/ vahnisāmānyābhāvasya -<BR>
vahnitvāvacchinnapratiyogitākābhāvasya/ dhūsamavāyiniṣṭhatve 'pi -<BR>
samavāyasambandheya dhūtādhikaraṇadhūmāvayavavṛttitve 'pi/ tathā ca<BR>
hetutāvacchedakadharmāvacchinnahetutāvacchedakasambandhāvacchinnahetuniṣṭhādheyatā-<BR>
<BR>
<BR>
<BR>
dheyatānirūpitādhikaraṇatāvanniṣṭhātyantābhāvanirūpitasādhyatāvacchedakasambandhāvacchinnapratiyogitānavacchedakasādhya-<BR>
<BR>
<BR>
<BR>
tāvacchedakāvacchinnasādhyasāmānādhikaraṇyaṃ vyāptiḥ/<BR>
<BR>
<BR>
----------------------------------------------<BR>
<BR>
<BR>
1.<BR>
hetutāvacchedakāvacchinnahetvadhikaraṇetyasya<BR>
hetutāvacchedakāvacchinnahetuniṣṭhādheyatānirūpitādhikaraṇatāvadityarthaḥ/<BR>
<BR>
<BR>
<BR>
2. evakāreṇa<BR>
saṃyogasambandhāvacchinnadhūtaniṣṭhādheyatānirūpitādhikaraṇatā<BR>
dhyavacchidyate/<BR>
<BR>
<BR>
----------------------------------------------<BR>
<BR>
<BR>
na caivamapīta/ 'ayaṃ<BR>
vṛkṣaḥ kapisaṃyogī etadvṛkṣatvāt' ityatra hetuḥ etadvṛkṣatvaṃ<BR>
tadaghikaraṇametadvṛkṣaḥ tatra vartate yo 'bhāvaḥ kapisaṃyogābhāvo 'pi,<BR>
tadvṛkṣe agrabhāgāvacchedena kapisaṃyogasya sattve 'pi<BR>
mūlabhāgāvacchedena kapisaṃyogasyābhāvāt/ tathā ca<BR>
hetvadhikaraṇavṛtteḥ kapisaṃyogābhāvasya pratiyogitāvacchedakameva<BR>
kapisaṃyogatvarūpaṃ sādhyatāvacchedakamityavyāptiriti bhāvaḥ/<BR>
pratiyogivaiyadhikaraṇyasya niveśanīyatvāditi/ tathā ca vṛkṣavṛttiḥ<BR>
kapisaṃyogābhāvaḥ pratiyoginaḥ kapisaṃyogasyādhikaraṇe vṛkṣe<BR>
vartamānatayā pratiyogisamānādhikaraṇo na pratiyogivyadhikaraṇaḥ/<BR>
ghaṭādyabhāva eva 1tādṛśaḥ tatpratiyogitānavacchedakaṃ kapisaṃyogatvaṃ<BR>
bhavatīti nāvyāptiriti bhāvaḥ/ sādhyābhāvavadavṛttitvasya vyāptitve<BR>
'idaṃ vācyaṃ jñeyatvāt' ityatroktā avyāptiḥ,<BR>
prakṛtasiddhāntavyāptilakṣaṇe na prasajatītyāha - kevalānvayisādhyaka<BR>
iti/ tathā ca hetoḥ jñeyatvasyādhikaraṇaṃ bhūtalādiḥ<BR>
tadvṛttiryo 'bhāvaḥ ghaṭādyabhāvaḥ tatpratiyogitāvacchedakaṃ ghaṭatvādi<BR>
anavacchedakaṃ vācyatvatvarūpaṃ sādhyatāvacchedakaṃ<BR>
tadavacchinnavācyatvarūpasādhyasāmānādhikaraṇyaṃ jñeyatve 'stīti<BR>
nāvyāptiriti bhāvaḥ/<BR>
<BR>
<BR>
evaṃ<BR>
pratiyogivyadhikaraṇatvaṃ pratiyogyanadhikaraṇavṛttitvam, na tu<BR>
pratiyogyadhikaraṇāvṛttitvam, 'saṃyogī sattvādit'<BR>
ityatrātivyāptyāpatteḥ2<BR>
<BR>
<BR>
-----------------------------------------<BR>
<BR>
<BR>
1. tādṛśa iti/<BR>
pratiyogivyadhikaraṇa ityarthaḥ/<BR>
<BR>
<BR>
2.<BR>
ativyāptyāpatteriti/ saṃyogābhāvavati guṇādau sattāyāḥ sattvāt<BR>
ayaṃ heturvyabhicārī/ atra hetvadhikaraṇaṃ sattādhikaraṇaṃ guṇādi<BR>
tanniṣṭho yo 'bhāvaḥ saṃyogābhāvaḥ tatpratiyogitāvacchedakameva<BR>
saṃyogatvarūpaṃ sādhyatāvacchedakamityativyāptirvāraṇīyā/ di tu<BR>
pratiyogivyadhikaraṇatvaṃ pratiyogyadhikaraṇāvṛttitvaṃ tadā<BR>
saṃyogābhāvasyāvyāpyavṛttitvena saṃyogādhikaraṇe dravye<BR>
vartamānatayā pratiyogyadhikaraṇāvṛttiḥ saṃyogābhāvo na bhavati, api<BR>
tu ghaṭādyabhāva eva, tatpratiyogitānavacchedakatvaṃ<BR>
saṃyogatve 'ratītyativyāptiḥ prasajyate/ pratiyogivyadhikaraṇatvaṃ<BR>
pratiyogyanadhikaraṇavṛttitvamityuktau tu saṃyogābhāvasyāpi<BR>
saṃyogānadhikaraṇaguṇavṛttitvena lakṣaṇaghaṭakatayā<BR>
tatpratiyogitāvacchedakatvameva saṃyogatve 'stīti nātivyāptiriti<BR>
bhāvaḥ/<BR>
<BR>
<BR>
-----------------------------------------<BR>
<BR>
<BR>
1pratiyogyanadhikaraṇīṃbhūtahetvadhikaraṇavṛttyatyantābhāvetyādilakṣaṇaṃ<BR>
vivakṣitam/ pratiyogyanadhikaraṇatvaṃ ca<BR>
pratiyogitāvacchedakāvacchinnānadhikaraṇatvam/ yathāśrute 'ghaṭaḥ<BR>
guṇakarmānyatvaviśiṣṭasattāvān jāteḥ' ityatrātivyāpteḥ/<BR>
guṇakarmānyatvaviśiṣṭasattābhāvavati guṇe karmaṇi ca jātisattvāt<BR>
ayaṃ vyabhicārī hetuḥ/ atra jāteradhikaraṇe guṇe vartamānasya<BR>
guṇakarmānyatvaviśiṣṭasattābhāvasya<BR>
pratiyogiśuddhasattādhikaraṇahetvadhikaraṇaguṇavṛttitayā<BR>
pratiyogyanadhikaraṇahetvadhikaraṇavṛttitvābhāvāt tādṛśamabhāvāntaraṃ<BR>
ghaṭādyabhāvamādāya tatpratiyogitānavacchedakatvasya viśiṣṭasattātve<BR>
sattvāt ativyāptiḥ prasajati/ pratiyogitāvacchedakāvacchinneti<BR>
niveśe tu<BR>
<BR>
<BR>
viśiṣṭasattātvarūpapratiyogitāvacchedakāvicchinnānadhikaraṇaṃ<BR>
guṇaḥ tadvṛttitayā viśiṣṭasattābhāvo 'pi lakṣaṇaghaṭakaḥ,<BR>
tatpratiyogitāvacchedakameva sādhyatāvacchedakam viśiṣṭasattātvamiti<BR>
nātivyāptiḥ/ evaṃ pratiyogitāvacchedakasambandhena<BR>
<BR>
<BR>
pratiyogyanadhikaraṇamityapi vaktavyam/ anyathā 'ātmā jñānavān<BR>
dravyatvāt' ityatrātivyāpteḥ/ jñānābhāvavati ghaṭādau<BR>
<BR>
<BR>
dravyatvasattvāt ayaṃ<BR>
vyabhicārī/ atra hetoḥ dravyatvasyādhikaraṇaṃ ghaṭādi tanniṣṭhaḥ abhāvaḥ<BR>
jñānābhāvaḥ, yadyapi, tathāpi sa<BR>
pratiyogyanadhikaraṇahetvadhikaraṇavṛttirna bhavati<BR>
jñānābhāvapratiyoginaḥ jñānasya viṣayatāsambandhenādhikaraṇameva<BR>
<BR>
<BR>
-------------------------------------------<BR>
<BR>
<BR>
1. nanu<BR>
pratiyogivyadhikaraṇatvaṃ pratiyogyanadhikaraṇavṛttivamiti<BR>
vivakṣāyāmapi saddhetau 'kapisaṃyogī etadvṛkṣatvāt',<BR>
<BR>
<BR>
ityādāvavyāptiḥ/<BR>
'kapisaṃyogābhāvo hyavyāpyavṛttitvāt hetoradhikaraṇe vṛkṣe<BR>
vartate, tathā pratiyoginaḥ kapisaṃyogasyānadhikaraṇe guṇe ca vartata<BR>
iti pratiyogivyadhikaraṇaḥ hetvadhikaraṇavṛttiśca yo 'bhāvaḥ<BR>
kapisaṃyogābhāvaḥ tatpratiyogitāvacchedakatvameva sādhyatāvacchedake<BR>
kapisaṃyogatve 'stīti/ ato niṣkṛṣṭārthamāha - pratiyogyanadhikaraṇī<BR>
bhūteti/ pratiyogivyadhikaraṇahetvadhikaraṇavṛttītyantasya<BR>
pratiyogyanadhikaraṇībhūtahetvadhikaraṇavṛttītyarthaḥ/ saṃyogī<BR>
sattvādityatra pratiyoginaḥ saṃyogasyānadhikaraṇaṃ hetoḥ<BR>
sattāyāścādhikaraṇaṃ guṇaḥ tadvṛttiryo 'bhāvaḥ saṃyogābhāvaḥ<BR>
tatpratiyogitāvacchedakameva saṃyogatvamiti nātivyāptiḥ/<BR>
kapisaṃyogī etadvṛkṣatvāt ityatra hetoḥ adhikaraṇaṃ vṛkṣaḥ<BR>
pratiyoginaḥ saṃyogasyādhikaraṇameva bhavati iti<BR>
pratiyogyanadhikaraṇahetvadhikaraṇavṛttirabhāvaḥ na kapisaṃyogābhāvaḥ<BR>
api tu ghaṭādyabhāvaḥ tatpratiyogitānavacchedakatvaṃ<BR>
kapisaṃyogatve 'stīti nāvyāptiriti bhāvaḥ/<BR>
<BR>
<BR>
------------------------------------------<BR>
<BR>
ghaṭādiriti/ ataḥ<BR>
pratiyogyanadhikaraṇahetvadhikaraṇavṛttirabhāvaḥ paṭādyabhāva eva<BR>
tatpratiyogitānavacchedakatvaṃ sādhyatāvacchedake<BR>
jñānatve 'stītyativyāptiḥ prasajyate/<BR>
pratiyogitāvacchedakasambandhaniveśe tu<BR>
samavāyasambandhāvacchinnajñānābhāvasyaiva hetvadhikaraṇavṛttitayā<BR>
samavāyasambandha eva pratiyogitāvacchedakasambandhaḥ tena sambandhena<BR>
jñānasya anadhikaraṇaṃ ghaṭādi tadvṛttiḥ yo jñānābhāvaḥ<BR>
tatpratiyogitāvacchedakatvameva jñānatvasyeti nātivyāptiḥ/ tathā ca<BR>
1pratiyogitāvacchedakasambandhāvacchinnapratiyogitāvacchedakadharmāvacchi nnapratiyoginiṣṭhādheyatā-<BR>
<BR>
<BR>
<BR>
nirūpitādhikaraṇatāvadbhinna -<BR>
hetutāvacchedakasambandhāvacchinnahetutāvacchedakadharmāvacchinnahetuniṣṭhādheyatānirūpitā-<BR>
<BR>
<BR>
<BR>
dhikāraṇatāvanniṣṭhātyantābhāvanirūpitasādhyatāvacchedakasambandhāvacchinnapratiyogitānavacchedakasādhyatāvacchedakā-<BR>
<BR>
<BR>
<BR>
vacchinnasādhyasāmānādhikaraṇyaṃ vyāptiriti phalitam/<BR>
tadidamabhisandhāyāha - adhikaṃ asmadīyamaṇidīdhitivyākhyāyāmiti/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>pakṣadharmatānirūpaṇam</b><BR>
<BR>
<BR>
vyāpyasya<BR>
parvatādivṛttitvaṃ pakṣadharmatā/<BR>
<BR>
<BR>
<b>anumānavibhāgaḥ</b><BR>
<BR>
<BR>
<b>AnTs_45     anumānaṃ dvividhaṃ svārthaṃ parārthaṃ ca / tatra svārthaṃ svānumitihetuḥ / tathā hi svayam eva bhūyo darśanena yatra dhūmas tatra agnir iti mahānasādau vyāptiṃ gṛhītvā parvatasamīpaṃ gatas tadgate cāgnau sandihānaḥ parvate dhūmaṃ paśyan vyāptiṃ smarati yatra dhūmas tatrāgnir iti / tadantaraṃ vahnivyāpyadhūmavān ayaṃ parvata iti jñānam utpadyate / ayam eva liṅgaparāmarṣaṃ ity ucyate / tasmāt parvato vahnimān iti jñānam anumitir utpadyate / tad etat svārthānumānam / yat tu svayaṃ dhūmād agnim anumāya parapratipattyarthaṃ pañcāvayavavākyaṃ prayukte tat parārthānumānam / yathā parvato vahnimān dhūmavattvāt / yo yo dhūmavān sa vahnimān yathā mahānasaḥ / tathā cāyam / tasmāt tatheti / anena pratipāditāl lingāt paro'py agniṃ pratipadyate //</b><BR>
<BR>
<BR>
anumānaṃ<BR>
dvividham-svārtham, parārtham ceti/<BR>
<BR>
<BR>
-----------------------------------------<BR>
<BR>
<BR>
1.<BR>
pratiyogitāvacchedakasambandhāvacchinnā<BR>
pratiyogitāvacchedakadharmāvacchinnā ca yā pratiyoginiṣṭhā ādheyatā<BR>
tannirūpitādhikaraṇatāvadbhinnaṃ atha ca<BR>
hetutāvacchedakasambandhāvacchinnā hetutāvacchedakadharmāvacchinnā ca yā<BR>
hetuniṣṭhādheyatā tannirūpitādhikaraṇatāvat yat tanniṣṭho<BR>
yo 'tyantābhāvaḥ tannirūpitā yā sādhyatāvacchedakasambandhāvacchinnā<BR>
pratiyogitā tadanavacchedakaṃ yat sādhyatāvacchedakaṃ tadavacchinnaṃ yat<BR>
sādhyaṃ tadadhikaraṇavṛttitvaṃ dhyāptirityarthaḥ/<BR>
<BR>
<BR>
-----------------------------------------<BR>
<BR>
<BR>
<b>dīpikā</b><BR>
<BR>
<BR>
pakṣadharmatāsvarūpamāha - vyāpyasyeti/<BR>
<BR>
<BR>
anumānaṃ vibhajate -<BR>
anumānamiti/<BR>
<BR>
<BR>
<b>000</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>svārthānumānanirūpaṇam</b><BR>
<BR>
<BR>
svārthaṃ svānumitihetuḥ/ tathā hi -<BR>
svayameva bhūyodarśanena yatra dhūmaḥ tatrāgniriti mahānasādau vyāptiṃ<BR>
gṛhītvā parvatasamīpaṃ gataḥ, tadgate ca parvate dhūmaṃ paśyan agnau<BR>
sandihānaḥ vyāptiṃ smarati 'yatra dhūmastatrāgniḥ' iti/ tadanantaraṃ<BR>
'vahnivyāpyadhūmavān ayaṃ parvataḥ' iti jñānamutpadyate/ ayameva<BR>
liṅgaparāmarśa ityucyate/ tasmāt 'parvato<BR>
<BR>
<BR>
vahnimān'<BR>
ityanumitirutpadyate/ tadetat svārthānumānam/<BR>
<BR>
<BR>
<b>dīpikā</b><BR>
<BR>
<BR>
svārthānumānaṃ<BR>
darśayati - svameveti/<BR>
<BR>
<BR>
<b>vyāptigrahopāyanirūpaṇam</b><BR>
<BR>
<BR>
nanu<BR>
pārthivatvalohalekhyatvādau śataśaḥ rahacāradarśane 'pi vajramaṇau<BR>
vyabhicāropalabdheḥ bhūyodarśanena kathaṃ vyāptigraha iti cet-na/<BR>
vyabhicārajñānavirahasahakṛtasahacārajñānasya vyāptigrāhakatvāt/<BR>
vyabhicārajñānaṃ niścayaḥ śaṅkā ca/ tadvirahaḥ kvacit tarkāt,<BR>
kvacit svatassiddha eva/ dhūmāgnyorvyāptigrahe<BR>
kāryakāraṇabhāvabhaṅgaprasaṅgalakṣaṇaḥ tarko vyabhicāraśaṅkānivartakaḥ/<BR>
<BR>
<BR>
<BR>
nanu<BR>
sakalavahnidhūmayorasannikarṣāt kathaṃ vyāptigraha iti cet - na/<BR>
vahnitvadhūmatvarūpasāmānyapratyāsattyā sakalavahnidhūmajñānasambhavāt/<BR>
tasmāditi/ liṅgaparāmarśādityarthaḥ/<BR>
<BR>
<BR>
<b>prakāśikā</b><BR>
<BR>
<BR>
svārthānumānamiti/ svasyārthaḥ prayojanaṃ<BR>
sādhyasaṃśayanivṛttirūpaṃ yasmāditi vyutpattyā<BR>
svīyasaṃśayanivṛttiprayojakānumānamityarthaḥ/ paśyan iti/<BR>
ekasambandhijñānaṃ aparasambandhissamārakaṃ iti rītyā darśanasya<BR>
smṛtihetutvādityarthaḥ/ kathaṃ vyāptigraha itīti/<BR>
vyabhicārajñānadaśāyāṃ na kaścidapi vyāptiniścayaṃ abhyupaitīti<BR>
bhūyodarśanasya vyāptiniścayahetutvaṃ na sambhavatīti bhāvaḥ/<BR>
idamupalakṣaṇam-bhūyodarśanamityasya bhūyasāṃ darśanānāṃ samāhāra<BR>
iti, bhūyasāṃ sādhyahetūnāṃ darśanam, iti, bhūyassu<BR>
adhikaraṇeṣu darśanamiti vārthaṃḥ/ nādyaḥ, ekatraiva sahacāradarśanadhārayā<BR>
vyāptiniścayaprasaṅgāt/ na dvitīyatṛtīyau, 'etadrūpavān<BR>
etadrasāt' ityādau sādhyahetvoradhikaraṇe ca 1bhūyastvābhāvena<BR>
vyāptyaniścayaprasaṅgādityapi bodhyam/ maṇikārasiddhāntamavalambyāha<BR>
- vyabhicārajñānaviraheti/ vyāptigrāhakatvāditi/ vyāptiśca<BR>
hetusamānādhikaraṇātyantābhāvapratiyogitānavacchedakasādhya-<BR>
<BR>
<BR>
tāvacchedakāvacchinnasādhyādhikaraṇavṛttitāviśiṣṭahetutāvacchedakarūpaiva/<BR>
sāmānādhikaraṇyāntasya rāsabhādisādhāraṇyāt/ dhūmatvādeḥ svarūpato<BR>
vyāpyatāvacchedakatvaṃ tādṛśadhūmatvatvādirūpeṇa ca<BR>
vyāptitvamityavacchedyāvacchedakayoraikye 'pi na kṣatiḥ/ itthaṃ ca<BR>
sādhyatāvacchedake<BR>
tathāvidhapratiyogitāvacchedakatvarūpavyabhicāragrahābhāvo<BR>
viparītagrahābhāvavidhayā hetuḥ/<BR>
sādhyasamānādadhikaraṇavṛttihetutāvacchedakāṃśagrahe tu<BR>
viśeṣaṇajñānavidhayā sāmānādhikaraṇyajñānaṃ heturiti rītyā<BR>
vyabhicārajñānābhāvasāmānādhikaraṇyajñānayoḥ vyāptigrahahetuteti<BR>
dhyeyam/<BR>
<BR>
<BR>
vastutastu<BR>
hetuvyāpakasādhyasāmānādhikaraṇyameva vyāptiḥ/ na ca vyāpteḥ<BR>
rāsabhādisādhāraṇyena pramātmakarāsabhaliṅgakaparāmarśāt<BR>
bhramātmakavahnyanumityāpattiḥ, pramātmakaparāmarśasya<BR>
<BR>
<BR>
----------------------------------------<BR>
<BR>
<BR>
1. bhūyastvābhāveneti/<BR>
tatra sādhyahetvostadadhikaraṇasya caikaṣyaktitvena<BR>
bahutaratvarūpānekatvātmakabhūyastvābhāvenetyarthaḥ/<BR>
<BR>
<BR>
----------------------------------------<BR>
<BR>
<BR>
bhramātmakavahnyanumityajanakatvaniyamasattvena<BR>
iṣṭāpatterayogāditi vācyam/ yaddharmāṃvacchinnavyāpakatvaṃ<BR>
vyāptighaṭakam<BR>
<BR>
<BR>
taddharmitāvacchedakakavyāptiprakārakaniścayasyaiva<BR>
anumitihetutvopagamenādoṣāt/ ata eva vyāptiśarīre<BR>
dhūmatvāpraveśena<BR>
<BR>
<BR>
lāghavamiti dik/<BR>
śaṅkāceti/ vyābhicārasaṃśayasyāpi<BR>
vyāptigrahapratibandhakatvānubhavāt<BR>
tatsādhāraṇavyabhicārajñānatvāvacchinnābhāvo heturiti hṛdayam/<BR>
tadvirahaḥ - vyabhicāraśaṅkāvirahaḥ/ kvaciriti<BR>
tarkābhāvetaranikhilakāraṇasamavadhānasthala ityarthaḥ/ kvacit<BR>
svatassiddha eveti/ itarakāraṇavirahasthale<BR>
<BR>
<BR>
tādṛśakāraṇavirahaprayukta evetyarthaḥ/ tathā ca tatra tarkāpekṣā<BR>
neti bhāvaḥ/ dhūmāgnyoriti/ dhūmāgnyorvyāptigrahe utpatsyamāne<BR>
vyabhicāraśaṅkānivartakaḥ kāryakāraṇabhāvabhaṅgaprasaṅgalakṣaṇastarka<BR>
ityanvayaḥ/ sa ca tarkaḥ 'dhūmo yadi vahnivyabhicārī syāt tarhi<BR>
vahnijanyo na syāt' ityākārako bodhyaḥ/<BR>
<BR>
<BR>
nanu<BR>
mahānasīyavahnidhūmayoḥ sannikṛṣṭatvena sahacāragrahe 'pyanyeṣāṃ<BR>
vahnidhūmānāmasannikarṣeṇa<BR>
<BR>
<BR>
sahacārapratyakṣāsambhavena nikhiladhūmeṣu vyāptipratyakṣaṃ na<BR>
sambhavati/ tathā ca parvatīyadhūmadarśanena vyāptismaraṇāsambhavāt<BR>
parāmarśānupapattirityāśayena āśaṅkate - nanviti/<BR>
sakalavahnidhūmeṣu laukikasannikarṣābhāve 'pi<BR>
sāmānyalakṣaṇapratyāsattyātmakālaukikasannikarṣasadbhāvāt<BR>
vahnitvāvacchinnasāmānādhikaraṇyatvena<BR>
nikhilavahnidhūmasahacārapratyakṣasambhavāt nikhiladhūmeṣu vyāptigrahaḥ<BR>
sambhavati/ evaṃ ca parvatīyadhūme 'pi vyāptergṛhītatvena dhūmadarśanena<BR>
vyāptismaraṇasambhavāt na parāmarśānupapattiriti samādhatte -<BR>
vahnitvadhūmatveti/<BR>
<BR>
<BR>
<b>bālapriyā</b><BR>
<BR>
<BR>
yadyapi svasyārthaḥ<BR>
anumitirūpaṃ prayojanaṃ yasmāttat svārthānumānamiti bahuṣu<BR>
grantheṣvasti tathāpi anumiterapi prayojanaṃ sādhyasaṃśayanivṛttiriti<BR>
matvā vyācaṣṭe---svasyārtha iti/ ekasambandhijñānamiti/<BR>
vyāptyākhyasambandhasya sambandhinau dvau hetuḥ sādhyaśca/ tayoḥ ekasya<BR>
sambandhino hatoḥ darśanātmakaṃ jñānaṃ aparasya sambandhinaḥ sādhyasya<BR>
smṛtiṃ janayati, sādhyasya smṛtau ca sādhyahetvorvyāptiḥ smaryata<BR>
iti bhāvaḥ/ vastutastu dhūmadarśanaṃ<BR>
vyāptismṛtihetusaṃskārodbodhanadvāraiva vyāpitasmṛtiṃ janayati,<BR>
na tu ekasambandhijñānamiti vidhayeti dhyeyam/<BR>
vyabhicārajñānābhāvasahakṛtasahacārajñānasya<BR>
vyāptigrahakāraṇatvamupapādayituṃ vyāptiṃ<BR>
pariṣkaroti---vyāptiścetyādinā/ yadyapi pūrvaṃ<BR>
hetusamānādhikaraṇātyantābhāvapratiyogitānavacchedakasādhyatāvacchedakāvacchinnasādhyasāmānādhikaraṇyaṃ<BR>
vyāptirityevoktam, tathāpi tāvanmātre ukte 'parvato vahnimān<BR>
dhūmāt' ityatra rāsabhasyāpi<BR>
dhūmavyāpakavahnyadhikaraṇaparvatavṛttitayā<BR>
tādṛśasāmānādhikaraṇyākrāntatvāt vahnivyāpyatvaṃ prasajyeta/ ataḥ<BR>
hetusamānādhikaraṇātyantābhāvapratiyogitānavacchedaka-sādhyatāvacchedakāvacchinna-<BR>
sādhyasāmānādhikaraṇyaviśiṣṭahetutāvacchedakavattvaṃ vyāptiriti<BR>
pariṣkāryam/ rāsabhe vahnisāmānādadhikaraṇyasattve 'pi<BR>
hetutāvacchedakībhūtadhūmatvavattvābhāvāt nātivyāptiḥ/ na ca<BR>
dhūmatvaparyantaṃ yadi vyāptiḥ tarhi dhūmatvaṃ vyāptyavacchedakamiti<BR>
vyavahāraḥ kathamupapadyate avacchedyāyāḥ vyāpteḥ dhūmatvarūpatayā dhūmatve<BR>
dhūmatvasyāvacchedakatvāsambhavāt/ avacchedyāvacchedakabhāvasya<BR>
bhedaniyatatvāditi vācyam/ dhūmatvatvena rūpeṇa dhūtvaṃ vyāptiḥ<BR>
svarūpato dhūmatvaṃ vyāptyavacchedakamityadoṣāt1/<BR>
<BR>
<BR>
etādṛśavyāptijñāne<BR>
vyabhicārajñānābhāvaḥ kathaṃ hetuḥ? kathaṃ ca sahacārajñānaṃ heturiti<BR>
cet-śrūyatām/ sāmānādhikaraṇyaviśiṣṭahetutāvacchedakamityasya<BR>
samānādadhikaraṇavṛttihetutāvacchedakamityarthaḥ/ tathā<BR>
<BR>
<BR>
-----------------------------------------<BR>
<BR>
<BR>
1. adoṣāditi/ yadyapi<BR>
dhūmatvameva vyāptiḥ vyāpyatāvacchedakaṃ ceti<BR>
avacchedyāvacchedakayoraikyam, tathāpi dhūmatvaniṣṭhā avacchedyatā<BR>
dhūmatvatvāvacchinnā, avacchedakatā tu niravacchinneti<BR>
avacchedyatāvacchedakatayorbhedāt ekasyaivāvacchedyāvachedakabhāva upapanna<BR>
evetyarthaḥ/<BR>
<BR>
<BR>
-----------------------------------------<BR>
<BR>
<BR>
ca<BR>
dhūmasamānādadhikaraṇātyantābhāvapratiyogitānavacchedakavahnitvāvacchinna<BR>
- vahnyadhikaraṇavṛttidhūmavṛttidhūmatvavān dhūma iti vyāptijñānasya<BR>
ākāraḥ/<BR>
dhūmasamānādhikaraṇātyantābhāvapratiyogitāvacchedakavahnitvāvacchinnasamānādhikaraṇadhūmavṛttidhūmatvavān<BR>
dhūma iti vyabhicārajñānasya ākāraḥ/ vyāptijñāne sādhyatāvacchedake<BR>
pratiyogitānavacchedakatvaṃ bhāsate, vyabhicārajñona tu<BR>
<BR>
<BR>
sādhyatāvacchedake<BR>
pratiyogitānavacchedakatvaṃ bhāsate, vyabhicārajñāne tu<BR>
sādhyatāvacchedake pratiyogitāvacchedakatvaṃ bhāsate/ tatra<BR>
pratiyogitānavacchedakatvāvagāhivyāptijñānaṃ prati<BR>
pratiyogitāvacchedakatvāvagāhivyabhicārajñānaṃ tadvattābuddhau<BR>
tadabhāvavattājñānavidhayā pratibandhakamiti vyabhicārajñānābhāvaḥ<BR>
pratibandhakābhāvavidhayā pratibandhakamiti vyabhicārajñānābhāvaḥ<BR>
pratibandhakābhāvavidhayā vyāptijñānaṃ prati hetuḥ/<BR>
<BR>
<BR>
sādhyasāmānādhikaraṇyaviśiṣṭahetuvṛttihetutāvacchedakamityaṃśo 'pi<BR>
vyāptijñāne bhāsate/ sādhyasāmānādhikaraṇyagraha eva<BR>
<BR>
<BR>
sahacāragraha<BR>
ityucyate/ tādṛśasahacāragrahaḥ sādhyasāmānādhikaraṇyaviśiṣṭo<BR>
heturitijñānaṃprati viśiṣṭabuddhau viśeṣaṇajñānaṃ kāraṇamiti rītyā<BR>
heturiti/ 1adhikamasmadīyapañcalakṣaṇīvyākhyāyāṃ bālabodhinyāṃ<BR>
draṣṭavyam/ sādhyādhikaraṇavṛttitāviśiṣṭeti/ hetutāvacchedake<BR>
sādhyādhikaraṇavṛttitāvaiśiṣṭyaṃ ca sāmānādhikaraṇyasambandhena/<BR>
<BR>
<BR>
dhūmatvasya<BR>
vahnyadhikaraṇavṛttitvasya ca ekatra dhūme sattvāt/<BR>
sādhyādhikaraṇavṛttihetuniṣṭhahetutāvacchedakarūpeti tu<BR>
phalitor'thaḥ/ viparītagrahābhāvavidhayeti/<BR>
tadabhāvavattājñānābhāvatvenetyarthaḥ/ atra tadvattābuddhiḥ<BR>
pratiyogitānavacchedakatvavat sādhyatāvacchedakamiti buddhiḥ/<BR>
tadabhāvavattājñānaṃ pratiyogitānavacchedakatvābhāvavat arthāt<BR>
pratiyogitāvacchedakaṃ sādhyatāvacchedakamiti buddhiḥ/<BR>
<BR>
<BR>
-----------------------------------------<BR>
<BR>
<BR>
1. nanu viśiṣṭabuddhau<BR>
viśeṣaṇaviṣayakajñānasyaiva hetutayā sādhyasāmānādhikaraṇyaviśiṣṭo<BR>
heturiti buddhi prati sādhyasāmānādhikaraṇyajñānameva hetuḥ, na tu<BR>
sādhyasāmānādhikaraṇyaviśiṣṭo heturityākārakaṃ sahacārajñānamapi,<BR>
hetuviṣayakatāyāḥ viśiṣṭabuddhikāraṇatāvacchedakakoṭāvapraveśāt<BR>
ityata āha-adhikamiti/ ayaṃ bhāvaḥ---<BR>
sādhyasāmānādadhikaraṇyaviśiṣṭahetuviśiṣṭaṃ<BR>
hetutāvacchedakamityākārakaṃ vyāptijñānamhetutāvacchadake<BR>
hetuvaiśiṣṭyaṃ cādheyatāsambandhena/ tādṛśavyāptijñānaṃ prati viśiṣṭa<BR>
vaiśiṣṭyāvagāhibuddhau viśeṣaṇatāvacchedakaprakārakajñānavidhayā<BR>
sāmānādadhikaraṇyarūpasahacāragraho heturiti/<BR>
<BR>
<BR>
------------------------------------------<BR>
<BR>
<BR>
sādhyasāmānādadhikaraṇyaṃ vyāptiḥ iti mūlavirodho mā<BR>
bhūdityāśayenāha - vastunastviti/ na ceti/<BR>
dhūmavyāpakavahnisāmānādhikaraṇyarūpāyāḥ vyāpteḥ rāsabhe 'pi<BR>
vartamānatayā dhūmavyāpakavahnisāmānādhikaraṇarāsabhavān parvata<BR>
ityākārakasya parāmarśasya pramātmakatayā tato 'pi<BR>
bhramātmakarāsabhaliṅgakavahnyanumityāpattiḥ ityarthaḥ/ yadyapi<BR>
<BR>
<BR>
'parvato vahnimān'<BR>
ityanumiteḥ pramātvāt kathamāpādyamānāyāḥ anumiterbhramatvam<BR>
ityāśaṅkā bhavati, tathāpi 1vyāpyaliṅgakānumitereva pramātvaṃ<BR>
na tvavyāpyaliṅgakānumiterityāśayenaivamuktamiti dhyeyam/<BR>
samādhatteyaddharmāvacchinneti/ dhūmatvāvacchinnavyāpakatvaṃ vyāptighaṭakam,<BR>
ataḥ dhataḥ dhūmatvadharmitāvacchedakakaḥ vyāptiprakārakaḥ niścayaḥ<BR>
dhūmavyāpakavahnisamānādhikaraṇadhūmavān parvata iti niścaya eva<BR>
parvato vahnimānityanumitihetuḥ,<BR>
dhūmavyāpakavahnisamānādhikaraṇarāsabhavāniti parāmarśastu<BR>
rāsabhatvadharmitāvacchedakakaḥ vyāptiprakāraka iti na<BR>
tasyānumitihetutvamiti bhāvaḥ/ ata eveti/<BR>
vyāpakatāpraviṣṭahetutāvacchedakadharmitāvacchedakakasāmānādhikaraṇyaprakārakaniścayasyānumitihetutvaṃ<BR>
svīkṛtya pramātmakarāsabhaliṅgakaparāmarśāt bhramātmakavahnyanumiteḥ<BR>
vāraṇena vyāpte rāsabhādisādhāraṇye 'pi kṣativirahādevetyarthaḥ/<BR>
<BR>
<BR>
sāmānyalakṣaṇetyādi/<BR>
sāmānyaṃ lakṣaṇaṃ svarūpaṃ yasyāḥ sā sāmānyalakṣaṇā pratyāsattiḥ<BR>
sannikarṣaḥ/ vahnitvadhūmatvātmakasaṃnikarṣeṇa<BR>
tadāśrayasakalavanhidhūmānāṃ pratyakṣe sati<BR>
vanhitvāvacchinnanirūpitasāmānādhikaraṇyatvena rūpeṇa<BR>
sakaladhūmaniṣṭhānāṃ sakalavanhisāmānādhikaraṇyānāmapi grahāt<BR>
parvatīyadhūmaniṣṭhaṃ parvatīyavahnisāmānādhikaraṇyamapi pūrvaṃ<BR>
pratyakṣitam/ ataḥ dhūmadarśanena<BR>
parvatīyadhūmaniṣṭhaparvatīyavahnisāmānādhikaraṇyarūpavyāpteḥ smaraṇaṃ<BR>
bhavitumarhatīti bhāvaḥ/ etena<BR>
<BR>
<BR>
------------------------------------------<BR>
<BR>
<BR>
1. vyāpyaliṅgakatvaṃ<BR>
ca vyāpyaṃ yalliṃṅgaṃ tadviṣayakajñānajanyatvam anumiterbhramatvaṃ<BR>
vyāptijñānasya bhramatvāt bhavati/ vyāpte rāsabhasādhāraṇye ca<BR>
vyāptijñānasya rāsabhadharmikasya pramātvāt tajjanyavahnyanumiterapi<BR>
pramātvameva syāt na tu<BR>
<BR>
<BR>
bhramatvamiti bhāvaḥ/<BR>
<BR>
<BR>
----------------------------------------<BR>
<BR>
<BR>
vahnitvadhūmatvarūpasāmānyalakṣaṇayā<BR>
sakalavahnidhūmānāmupasthitāvapi vahnisāmānādadhikaraṇyarūpāyāḥ<BR>
vyāpteḥ pratyekaviśrāntatayā pūrvaṃ mahānase<BR>
mahānasīyadhūniṣṭhasāmānādhikaraṇyasya gṛhītatve 'pi<BR>
<BR>
<BR>
parvatīyadhūmaniṣṭhasāmānādadhikaraṇyasyāgrahaṇāt kathaṃ<BR>
tatsmṛtiritiśaṅkā parāstā/<BR>
vahnitvāvacchinnasāmānādhikaraṇyatvātmakasāmānyalakṣaṇapratyāsattyāparvatīyadhūniṣṭhasāmānādhikaraṇyasyāpi<BR>
grahasambhavāt/<BR>
<BR>
<BR>
<b>///</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>parārthānumānanirūpaṇam</b><BR>
<BR>
<BR>
yattu svayameva<BR>
dhūmādagnimanumāya parapratipattyarthaṃ pañcāvayavavākyaṃ prayuṅkte<BR>
tatparārthānumānam/<BR>
<BR>
<BR>
<b>dīpikā</b><BR>
<BR>
<BR>
parārthānumānamāha - yattviti/ yacchabdasya<BR>
'tatparārthānumānam' iti tacchabdenānvayaḥ/<BR>
<BR>
<BR>
<b>prakāśikā</b><BR>
<BR>
<BR>
yadyapi<BR>
parārthānumānaśabdasya parasya madhyasthasya arthaḥ prayojanaṃ<BR>
sādhyānumitirūpaṃ yasmāt iti vyutpattyā<BR>
parasamavetānumitikaraṇaliṅgaparāmarśor'thaḥ/ ata eva<BR>
'svarthānumitiparārthānumityoḥ liṅgaparāmarśa eva karaṇam'<BR>
ityādyagrimamūlaṃ sādhu saṅgacchate, tathāpi parārthānumānaprayojake<BR>
pañcāvayavavākye parārthānumānaśabdasya aupacārikaḥ prayoga iti<BR>
manasi kṛtvā mūlamavatārayati - parārthānumānamāheti/<BR>
<BR>
<BR>
<b>bālapriyā</b><BR>
<BR>
<BR>
parasya<BR>
madhyasthasyeti/ yadyapi paraśabdaḥ anyaparaḥ, tathā<BR>
cānyasamavetānumitikaraṇamityeva svarasataḥ parārthānumānaśabdārthaḥ/<BR>
tathāpi nyāyarūpasya parārthānumānasya vādādikathāyāmeva prāyaśa<BR>
upayogāt tatra paraśabdasya anyaprativādiparatve tasya bādhajñānasattvena<BR>
bādyuktanyāyāt aprāmāṇyaśaṅkārahitā anumitirna jāyate, madhyasthasya<BR>
tu pakṣadvaye 'pyāgraharahitasya anumitirbhavitumarhatītyāśayenaivaṃ<BR>
vyākhyānaṃ kṛtam/<BR>
<BR>
<BR>
parārthānumānaprayojaka iti/ parārthānumānasya<BR>
parasamavetānumitikaraṇasya liṅgaparāmarśasya, prayojake paramparayā<BR>
kāraṇabhūte pañcāvayavakamahāvākyarūpe nyāye/ aupacārikaḥ<BR>
lākṣaṇikaḥ/ kāraṇe kāryopacāraḥ parārthānumānaśabda iti yāvat/<BR>
kathaṃ liṅgaparāmarśarūpaparārthānumānaprayojakatvaṃ nyāyasyeti cet<BR>
- ittham/ pratijñādibhiḥ pañcabhirvākyaiḥ prathamataḥ 2tattadvākyārthabodhaḥ<BR>
jāyate/ tarta ekavākyatāmāpannaiḥ<BR>
pañcabhirvākyairekamahāvākyārthabodho jāyate/ tataḥ tatsahakṛtena<BR>
manasā liṅgaparāmarśoṃ jāyate, tato 'numitiḥ ityevaṃ<BR>
anumitijanakaliṅgaparāmarśajanakamahāvākyārthabodhajanakatayā<BR>
parārthānumānaprayojakatvaṃ pañcāvayavavākyātmakanyāyasyeti/<BR>
mahāvākyārthabodhasya ākārastu -<BR>
3dhūmajñānajñāpyavahnimatparvatābhinnadhūmavaddhūmavyāpakavahnimadabhi nnavahnivyāpyadhūmavadabhinnaḥ<BR>
parvataḥ abādhitāsatpratipakṣitadhūmajñānajñāpyavahnimatparvatābhinnaḥ<BR>
iti/<BR>
<BR>
<BR>
<b>///</b><BR>
<BR>
<BR>
-----------------------------------------<BR>
<BR>
<BR>
1. kāraṇaṃ nyāyaḥ kāryaṃ<BR>
liṅgaparāmarśaḥ/ kāryabhūtaliṅgaparāmarśavācakasya<BR>
parārthānumānaśabdasya kārye liṅgiparāmarśe lakṣaṇayā prayoga<BR>
ityarthaḥ/<BR>
<BR>
<BR>
2. 'parvataḥ<BR>
vahnimadabhinnaḥ' 'dhūmaniṣṭhaṃ jñāpakatvam' ityādyākārakāḥ<BR>
pratijñādipratyekavākyārthaviṣayakāḥ pañca bodhāḥ jāyante/<BR>
<BR>
<BR>
3.<BR>
dhūmajñānajñāpyetyādi/ upanayārthe<BR>
hetvarthānvitapratijñārthodāharaṇārthayoruddeśyatāvacchedakatayā<BR>
nigamanārthasya va vidheyatayā anvayāt<BR>
udāharaṇaghaṭakayattatpadayordṛṣṭāntabodhakasya ca<BR>
tātparyagrāhakatayopayogasya svīkārāt uktavidho<BR>
<BR>
<BR>
mahāvākyārthabodho<BR>
labhyate/ tathā hi - dhūmāditi pañcamyantārthaḥ<BR>
dhūmajñānanirūpitajñāpyatvam/ tasyāśrayatāsambandhena<BR>
pratijñāghaṭakavahnipadārthe vahnāvanvayaḥ/ vahnimatpadārthasyābhedena<BR>
parvatapadārthe tasyābhedasambandhena upanayaghaṭakedapadārthe parvate 'nvayaḥ/<BR>
udāharaṇe vahnipadasya dhūmavyāpakavahnau lakṣaṇā/<BR>
yatpadatatpadayathāmahānasapadānāṃ tātparyagrāhakatā/ dhūmavataḥ abhedena<BR>
dhūmavyāpakavahnimatyanvayaḥ/ tasyacābhedena<BR>
<BR>
<BR>
upanayasthedampadārthe 'nvayaḥ/ abādhitāsatpratipakṣitadhūmajñānajñāpya<BR>
vahṛnimān nigamanārthaḥ, tasyābhedasambandhena<BR>
upanayasthedampadārthe 'nvayaḥ/ upanayavākyarthastu vahnivyāpyadhūmavadabhinnaḥ<BR>
parvataḥ, tathāśabdasya vahnivyāpyadhūmavadarthakatvāt idampadasya<BR>
parvatārthakatvācceti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>nyāyāvayavanirūpaṇam</b><BR>
<BR>
<BR>
yathā parvato<BR>
vahnimān dhūmavattvāt, yo yo dhūmavān so 'gnimān yathā<BR>
mahānasaḥ, tathā ca ayam, tasmāt tathā iti/ anena vākyena<BR>
pratipāditāt liṅgāt paro 'pyagniṃ pratipadyate/<BR>
<BR>
<BR>
<b>AnTs_46     pratijñāhetūdāharaṇopanayanigamāni pañcāvayavaḥ / parvato vahnimān iti pratijñā / dhūmavattvād iti hetuḥ / yo yo dhūmavān sa so'gnimān yathā mahānasa ity udāharaṇam / tathā cāyam iti upanayaḥ / tasmāt tatheti nigamanam //</b><BR>
<BR>
<BR>
pratijñāhetūdāharaṇopanayanigamanāni pañcāvayavāḥ/ parvato<BR>
vahnimān iti pratijñā/ dhūmavattvāt iti hetuḥ/ yo yo<BR>
dhūmavān so 'gnimān yathā mahānasa ityudāharaṇam/ tathā cāyaṃ<BR>
ityupanayaḥ/ tasmāt tatheti nigamanam/<BR>
<BR>
<BR>
<b>dīpikā</b><BR>
<BR>
<BR>
pañcāvayavavākyamudāharati - yatheti/ avayavasvarūpamāha -<BR>
pratijñeti/ udāhṛtavākye pratijñādivibhāgamāha - parvato<BR>
vahnimāniti/ sādhyavattayā pakṣavacanam pratijñā/ pañcamyantaṃ<BR>
liṅgapratipādakaṃ hetuḥ/ vyāptipratipādakam udāharaṇam/<BR>
vyāptiviśiṣṭaliṅgapratipādakaṃ vacanaṃ upanayaḥ/ hetusādhyavattayā<BR>
pakṣapratipādakaṃ vacanaṃ nigamanam/ abādhitatvādikaṃ<BR>
nigamanaprayojanam/<BR>
<BR>
<BR>
<b>prakāśikā</b><BR>
<BR>
<BR>
pañcāvayavavākyaṃ<BR>
ityanena pañca avayavā yasya vākyasya iti vyutpattyā<BR>
pratijñādyavayavapañcakasamudāyatvaṃ nyāyalakṣaṇaṃ bodhyam/ anena<BR>
pratipāditālliṅgāditi mūlasya<BR>
pratijñādyavayavapañcakasamudāyaprayojyaliṅgaparāmarśādityarthaḥ/<BR>
sādhyavattayā pakṣavacanamiti/<BR>
sādhyatāvacchedakāvacchinna-sādhyaprakāraka-pakṣatāvacchedakāvacchinna-pakṣaviśeṣyakabodhajanakavākyamityarthaḥ/<BR>
udāharaṇāt hetuviśiṣṭe sādhyatāvacchedakaviśiṣṭavaiśiṣṭyajñānam,<BR>
na pakṣatāvacchedakaviśiṣṭe, upanayācca pakṣatāvacchedakaviśiṣṭe<BR>
hetutāvacchekaviśiṣṭavaiśiṣṭyajñānam, na tu<BR>
sādhyatāvacchedakaviśiṣṭavaiśiṣṭyāvagāhijñānamiti tayornirāsaḥ/<BR>
vākyapadasya nyāyāvayavavākyaparatvāt nyāyabahirbhūtavākyavyudāsaḥ/<BR>
evamagre 'pi/ 'ayaṃ na daṇḍāt taddaṇḍasaṃyogājanyadravayatvāt'<BR>
ityādau pratijñāyāṃ pañcamyantatvasya sattvāt ativyāptervāraṇāya<BR>
liṅgapratipādakamiti/ hetupratipādakamityarthaḥ/<BR>
vyāptipratipādakamiti/ prakṛtahetumati<BR>
prakṛtahetuvyāpakasādhyabodhakavākyamityarthaḥ/ kathamudāharaṇasya<BR>
vyāpakatvabodhakateti cet - ittham, sādhyapadasya<BR>
hetuvyāpakatvaviśiṣṭe sādhye nirūḍhalakṣaṇayā/ na ca dviruktayatpadasya<BR>
vaiyarthyamiti śaṅkyam, tādṛśatātparyagrāhakatayā sārthakyāt/ atha vā<BR>
prathamayatpadārthe mahānase dvitīyayatpadārthe mahānasānyasmin<BR>
prakṛtahetumatvasya, prathamatatpadārthe mahānase dvitīyatatpadārthe<BR>
mahānasānyasmin sādhyasya ca śābdabodhe jāte uttarakāle<BR>
vyāpakatābodho mānasaḥ/ tathā ca<BR>
vyāptipratipattiparattvamudāharaṇasyākṣatamiti na kaściddoṣa iti<BR>
dik/ vyāptiviśiṃṣṭaliṅgapratipādakamiti/<BR>
pakṣatāvacchedakaviśiṣṭaviśeṣyakaprakṛtasādhyavyāpyahetuprakārakabodhajanakavākyamityarthaḥ/<BR>
'pakṣadharmatājñānārtham upanayaḥ' iti pāṭhe tu 'prayujyata' iti<BR>
śeṣapūraṇena pradarśitārtha eva yathākathañcit saṅgamanīyaḥ/<BR>
hetusādhyavattayāpakṣapratipādakaṃ vacanamiti/<BR>
hetujñānajñāpyatvaviśiṣṭasādhyavadviṣayakabodhajanakavākyamityarthaḥ/<BR>
uttarakālamabādhitāsatpratipakṣitatvaviṣayakabodho mānaso draṣṭavyaḥ/<BR>
<BR>
<BR>
<b>bālapriyā</b><BR>
<BR>
<BR>
pratijñālakṣaṇaṃ<BR>
pariṣkṛtamāha - sādhyatāvacchedakāvacchinnetyādi/ parvato vanhimān<BR>
ityākārakabodhasya<BR>
pakṣatāvacchedakībhūtaparvatatvāvacchinnaviśeṣyakatvāt<BR>
sādhyatāvacchedakībhūtavahnitvāvacchinnaprakārakatvācca tādṛśabodhajanake<BR>
parvato vahnimāniti vākye lakṣaṇasamanvayaḥ/<BR>
pakṣatāvacchedakāvacchinnaviśeṣyakatvāniveśe 'yo yo dhūmavān<BR>
so 'gnimān' ityudāharaṇe 'so 'gnimān' iti bhāgāt<BR>
'dhūmavan vahnimān' ityākārakabodhasya jāyamānatayā tasya<BR>
vahnitvāvacchinnaprakārakatvena tādṛśabodhajanake<BR>
udāharaṇavākye 'tivyāptiḥ/<BR>
pakṣatāvacchedakāvicchinnaviśeṣyakatvaniveśe tu uktabodhasya<BR>
dhūmavattvāvacchinnaviśeṣyakatve 'pi<BR>
parvatatvāvacchinnaviśeṣyakatvābhāvāt na doṣaḥ/<BR>
sādhyatāvacchedakāvacchinnaprakārakatvamaniveśya<BR>
pakṣatāvacchedakāvacchinnaviśeṣyakabodhajanakatvamityetāvanmātroktau<BR>
'tathā cāyam' ityupanayavākye 'tivyāptiḥ/ tajjanyasya<BR>
'vahnivyāpyadhūmavān parvataḥ' ityākārakasya<BR>
parvatatvāvacchinnaviśeṣyakatvāt/<BR>
<BR>
<BR>
sādhyatāvacchedakāvacchinnaprakārakatvaniveśe tu tasya<BR>
dhūmatvāvacchinnaprakārakatvena vahnitvāvacchinnaprakārakatvābhāvāt na<BR>
<BR>
<BR>
doṣaḥ/ evaṃ<BR>
pakṣaviśeṣyakatvamātroktau 'dravyaṃ vahnimat' iti vākye 'tivyāptiḥ/<BR>
tadvāraṇāya pakṣatāvacchedakāvacchinnaviśeṣyakatvaniveśaḥ/ 'parvato<BR>
dravyavān' daiti vākye ativyāptivāraṇāya<BR>
sādhyaviśeṣyaketyanukatvā<BR>
sādhyatāvacchedakāvacchinnaviśeṣyaketyuktam/ 'parvato dravyavān,<BR>
dravyaṃ vahnimacca' iti vākyajanyasamūhālambanabodhasyāpi<BR>
parvatatvāvacchinnaviśeṣyakatvāt vahnitvāvacchinnaprakārakatvācca<BR>
tādṛśavākye 'tivyāptivāraṇāya<BR>
viśeṣyanāprakāratayornirūpyanirūpakabhāvaṃ niveśya<BR>
sādhyatāvacchedakāvacchinnasādhyaniṣṭhaprakāratānirūpitapakṣatāvacchedakāvacchinnapakṣaniṣṭhaviśeṣyatāśālibodhajanakaṃ<BR>
vākyaṃ pratijñeti<BR>
<BR>
<BR>
vaktavyam/<BR>
nyāyabahirbhūteti/ pañcāvayavakanyāyānantargatasya udāsīnasya<BR>
'parvato vahnimān' iti vākyasya nirāsaḥ/ evamagre 'pīti/<BR>
hetvādilakṣaṇaghaṭakavākyapadaṃ<BR>
nyāyāvayavarūpavākyaparamitinyāyabahirbhūte<BR>
hetvādivākyasamānākāre vākye nātivyāptiriti jñeyamityarthaḥ/<BR>
pañcamyantaṃ liṅgapratipādakaṃ heturiti dīpikā/ pañcamyantatve sati<BR>
liṅgaviṣayakabodhajanakatve sati vākyatvamiti tadarthaḥ/ asti ca<BR>
dhūmāditi bhāgasya tathātvamiti lakṣaṇasamanvayaḥ/ pañcamyantatve<BR>
satītyanupādāne udāharaṇāditriṣvativyāptiḥ/ teṣāmapi<BR>
liṅgabodhakatvāt/ ataḥ pañcamyantatve satītyuktam/ 'ayaṃ na daṇḍāt<BR>
taddaṇḍasaṃyogājanyadravyatvāt' ityādau 'ayaṃ na daṇḍāt' iti<BR>
pratijñāyāmapi pañcamyantatvasatvāt tatrātivyāptivāraṇāta<BR>
liṅgabodhakatve satītyuktam/<BR>
prakṛtasādhyānumitihetuliṅgabodhakatvaṃ tadartha iti na doṣaḥ/<BR>
vākyapadasya nyāyāvayavatvaparatayā nigamanāvayave tasmāditi bhāge<BR>
nātivyāptiḥ/ tasya bhāgasya nyāyāvayavanigamanāvayavatve 'pi<BR>
nyāyāvayavatvāsvīkārāt/ na caivaṃ sati 'ayaṃ na daṇḍāt' iti<BR>
pratijñāntargatasya daṇḍāditibhāgasya pratijñāvayavatve 'pi<BR>
nyāyāvayavatvābhāvādeva nātivyāptiriti liṅgapratipādakamiti<BR>
viśeṣaṇaṃ vyarthamiti vācyam/ tarhi nyāyāvayavapratijñāvayavasyāpi<BR>
nyāyāvayavatvādativyāptiprasakteḥ/ na ca tarhi nigamanāvayave<BR>
tasmāditi bhāge 'tivyāptiriti vācyam/ pañcamyantatvamityanena<BR>
prakṛtapakṣaviśeṣaṇatāpannasādhyānvitasvārthabodhakapañcamyantatvasya<BR>
vivakṣitatvenādoṣādityāśayāt/ nanu<BR>
'vyāptipratipādakamudāharaṇam' iti dīpikātaḥ<BR>
vyāptiviṣayakabodhajanakavākyatvamudāharaṇasya lakṣaṇamityavagamyate/<BR>
tacca upanayanigamanayorativyāptam/ tayorapi<BR>
vyāptipratipādakatvāt/ upanayaghaṭakatathāpadasya<BR>
vahnivyāpyadhūmavānityarthakatvāt nigamanaghaṭakatasmāditiśabdasya<BR>
vahnivyāpyadhūmavattvāt ityarthakatvāt ityāśaṅkya vyācaṣṭe -<BR>
prakṛtahetumatīti/ 'yo yo dhūmavān sa so 'gnimān'<BR>
ityudāharaṇe agnipadasya dhūmavyāpakavahnau lakṣaṇā, vīpsitayatpadaṃ<BR>
tatpadaṃ ca lakṣaṇātātparyagrāhakam/ tathā ca dhūmavān<BR>
dhūmavyāpakavahnimānityarthaḥ/ tena<BR>
prakṛtahetumadviśeṣyakaprakṛtahetuvyāpakasādhyaprakārakabodhajanakavākyatvamudāharaṇasya<BR>
lakṣaṇamiti labhyate/ upanayanigamanayoḥ īdṛśalakṣaṇābhāvāt<BR>
nātivyāptiriti bhāvaḥ/ nanvevamapi 'dhūmavān<BR>
dhūmavyāpakavahnimān' ityādivākyānāṃmapyudāharaṇatvāpattiḥ/ na<BR>
ceṣṭāpattiḥ/ kathakasampradāyavirodhāt ityata āha - digiti/<BR>
vīpsita yatpadottarahetutāvacchedakaviśiṣṭahetumadbodhakapada -<BR>
tatpadottarasādhyatāvacchedakaviśiṣṭasādhyavadbodhakapadasamudāyatvameva<BR>
udāharaṇatvaṃ vivakṣitam/ ato na doṣa iti bhāvaḥ/ ādhikamanyatra/<BR>
<BR>
<BR>
pakṣatāvacchedakaviśiṣṭetyādi/ vahnivyāpyadhūmavāniti<BR>
vākye 'tivyāptivāraṇāya pakṣatāvacchedakaviśiṣṭaviśeṣyakatvaniveśaḥ/<BR>
parvato dhūmavāniti vākye 'tivyāptivāraṇāya<BR>
prakṛtasādhyavyāpyatvaniveśaḥ/<BR>
prakṛtasādhyaniṣṭhaprakāratānirūpitavyāptiniṣṭhaprakāratānirūpitahetuniṣṭhaprakāratāśālibodhajanakavākyamityarthaḥ/<BR>
tena 'parvato dhūmavān' iti vākyasyāpi vastuto vahnivyāpyo<BR>
yo dhūmastatprakārakatvādativyāptiritiśaṅkāyāḥ nāvasaraḥ/<BR>
hetasādhyavattayā pakṣapratipādakamiti dīpikāgranthāt hetumattayā<BR>
sādhyavattayā ca pakṣapratipādakatvaṃ nigamanasya lakṣaṇamityavagamyate/ tathā<BR>
sati nigamane 'sambhavaḥ/ 'tasmāt tathā' iti nigamanavākyasya<BR>
sādhyavattayā pakṣabodhakatve 'pi hetumattayā pakṣabodhakatvābhāvāt/<BR>
pañcamyarthasya sādhye 'nvayena pakṣe 'nvayābhāvāt/ evaṃ 'dhūmavān<BR>
vahnimāśca parvataḥ' iti vākye 'tivyāptiśca/ ato vyācaṣṭe -<BR>
hetujñāneti/ pañcamyāḥ jñānajñāpyatvamarthaḥ/ jñāne<BR>
<BR>
<BR>
prakṛtyarthasya hetoḥ<BR>
viṣayatāsambandhenānvayaḥ/ tathāśabdasya sādhyavānityarthaḥ/ sādhye<BR>
pañcamyarthasya jñānajñāpyatvasyāśrayatayānvayaḥ/ tathā ca<BR>
hetuviṣayakajñānajñāpyatvāśrayasādhyavān pakṣa ityākārakabodhaḥ<BR>
nigamanāt jāyata iti nigamanavākye lakṣaṇasamanvayaḥ/<BR>
abādhitatvādikaṃ nigamanaprayojanamiti katham? nigamanavākyāt<BR>
abādhitatvāsatpratipakṣitatvayorapratipakṣitatvayorapratipatterityāśaṅkyāha<BR>
- uttarakālamiti/ tathā ca pūrvoktarītyā śābdabodhānantaraṃ ayaṃ<BR>
heturabādhitaḥ asatpratipakṣaśceti mānasaṃ jñānamutpadyata iti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>AnTs_47     svārthānumitiparārthānumityor liṅgaparāmarśa eva karaṇam / tasmāl liṅgaparāmarśā'numānam //</b><BR>
<BR>
<BR>
svārthānumitiparārthānumityoḥ liṅgaparāmarśa eva karaṇam/<BR>
tasmāt liṅgaparāmarśo 'numānam/<BR>
<BR>
<BR>
<b>dīpikā</b><BR>
<BR>
<BR>
anumitikaraṇamāha<BR>
- svārtheti/<BR>
<BR>
<BR>
<b>viśiṣṭaparāmarśasyānumitihetutvasthāpanam</b><BR>
<BR>
<BR>
nanu<BR>
vyāptismṛtipakṣadharmatājñānābhyāmeva anumitisambhave<BR>
viśiṣṭaparāmarśaḥ kimarthamaṅgīkartavya iti cet-na/<BR>
<BR>
<BR>
'vahnivyāpyavānayam'<BR>
iti śābdaparāmarśasthale parāmarśaṃsyāvaśyakatayā lāghavena sarvatra<BR>
parāmarśasyaiva kāraṇatvāt/ liṅgaṃ na karaṇam, atītādau<BR>
vyabhicārāt/ 'vyāpāravat kāraṇaṃ karaṇam' iti mate<BR>
parāmarśandvārā vyāptijñānaṃ karaṇam/ tajjanyatve sati tajjanyajanako<BR>
vyāpāraḥ/ anumānamupasaṃharati - tasmāditi/<BR>
<BR>
<BR>
<b>prakāśikā</b><BR>
<BR>
<BR>
nanu<BR>
viśiṣṭavaiśiṣṭyāvagāhiparāmarśasya anumitiṃ prati hetutve<BR>
tatrānanyathāsiddhatvaniyatapūrvavṛttitvayordvayoḥ kalpanīyatayā<BR>
gauravam/ 'vahnivyāpyo dhūmaḥ, dhūmavān parvataḥ' iti jñānadvayasya<BR>
tava mate viśiṣṭaparāmarśaṃ prati kāraṇatvena kḷpyatasya karaṇatve tu<BR>
ananyathāsiddhatvamātrasya kalpanīyatayā lāghavamiti prābhākaraḥ śaṅkate -<BR>
nanviti/ vahnivyāpyavānayamiti/ atra tvadabhimatakāraṇasya asattvena<BR>
vyabhicārāt na jñānadvayasya kāraṇatvaṃ sambhavatīti bhāvaḥ/ kathañcidapi<BR>
vyāpyatāvacchedakadhūmatvāderbhānaṃ parāmarśe na sambhavatīti sphoraṇāya<BR>
śābdeti/ lāghaveneti/ kalpanālāghavenetyarthaḥ/ tathā hi - jñānadvaye<BR>
ananyathāsiddhatvaniyatapūrvavṛttitvayoḥ kalpanāpekṣayā<BR>
viśiṣṭaparāmarśe tatkalpanasyaiva laghīyastvamiti/<BR>
<BR>
<BR>
vastutastu<BR>
taddharmāvacchinnaviśeṣyakavyāptiprakārakaniścayaviśiṣṭataddharmāvacchi nnaprakārakapakṣatāvacchedakāvacchi-<BR>
<BR>
<BR>
<BR>
nnaviśeṣyakaniścayasyaiva kāraṇatāvacchedakatvaṃ<BR>
jñānadvayasādhāraṇyenana tanmate mantavyam/ naiyāyikamate tu -<BR>
vyāptiviśiṣṭavaiśiṣṭyāvagāhiniścayatvaṃ kāraṇatāvacchedakamiti<BR>
kāraṇatāvacchedakalāghavam avadheyam/ vinigamanāviraheṇa<BR>
jñānamānaliṅgatvenāpi karaṇatvaṃ vadatāṃ ācāryāṇāṃ mataṃ nirasyati<BR>
- liṅgaṃ na karaṇamiti/ vyabhicārāditi/<BR>
tatrāpyanumiteranubhavasiddhatvena tadavyavahitapūrvaṃ<BR>
bhūtabhaviṣyaddhūmāderasattvāditi bhāvaḥ/ mata iti/<BR>
'phalāyogavyavacchinnaṃ kāraṇaṃ karaṇam' iti mate parāmarśa eva<BR>
karaṇamiti dhyeyam/ karaṇe ativyāptivāraṇāya - tajjanyatve satīti/<BR>
<BR>
<BR>
<b>bālapriyā</b><BR>
<BR>
<BR>
naiyāyikenāpi<BR>
ādau dhūmadarśanam, tataḥ vyāptismaraṇam, tataḥ<BR>
vahnivyāpyadhūmavānayamiti viśiṣṭaparāmarśaḥ, tato 'numitiriti<BR>
kramasya svīkaraṇīyatayā dhūmadarśanavyāptismṛtibhyāmeva<BR>
anumitisambhavāt madhye viśiṣṭaparāmarśaḥ kimartha iti prābhākareṇa<BR>
śaṅkitam/ śaṅkeyaṃ nopapadyate/ viśiṣṭaparāmarśādeva<BR>
anumitisambhave jñānadvayasya nānumitihetutvam anyathāsiddhatvāditi<BR>
naiyāyikena vaktuṃ śakyatvāt/ ataḥ śaṅkiturāśayamabhivyanakti - nanu<BR>
viśiṣṭavaiśiṣṭyetyādinā/ tathā ca viśiṣṭaparāmarśasya<BR>
ananyathāsiddhatvaṃ niyatapūrvavṛttitvaṃ cetyubhayaṃ kalpanīyam/<BR>
jñānadvayasya tu ananyathāsiddhatvaṃ niyatapūrvavṛttitvaṃ cetyubhayaṃ<BR>
kalpanīyam/ jñānadvayasya tu ananyathāsiddhatvamātraṃ kalpanīyam, na tu<BR>
niyatapūrvavṛttitvamapi, kḷptatvāt/ ato lāghavāt<BR>
jñānadvayamevānumitihetuḥ na tu viśiṣṭaparāmarśa iti prābhākarasya<BR>
bhāva ityāśayaḥ/ yatra 'vahnivyāpyavānayam' iti śabdaśravaṇāt<BR>
'ayaṃ vahnivyāpyavān' iti śābdabodhātmako viśiṣṭaparāmarśaḥ<BR>
jātaḥ tatra taduttarakṣaṇe 'numiterjāyamānatayā jñānadvayasya<BR>
vyatirekavyabhicārāt<BR>
<BR>
<BR>
nānumitihetutvamiti sarvatraiva tasya hetutvamiti rītyā<BR>
prābhākaramataṃ dīpikāyāṃ khaṇḍitam/ nanu prābhākaramate<BR>
jñānadvayasyāpi vyāptijñānatvena pakṣadharmatājñānatvena ca<BR>
kāraṇatvamiṣyate/ 'vahnivyāpyavānayam' iti śabdaparāmarśasyāpi<BR>
vyāptijñānatvapakṣadharmatājñānatvarūpakāraṇatāvacchedakākrāntatvāt<BR>
kāraṇatvamiṣyata eveti na vyabhicāra ityāśaṅkyāha -<BR>
kathañcidapīti/ yaṃa bhāvaḥ - vyāptijñānapakṣadharmatājñānayoḥ<BR>
vyāptijñānatvapakṣadharmatājñānatvābhyāṃ kāraṇatvasvīkāre 'āloko<BR>
vahnivyāpyaḥ dhūmavān parvataḥ' iti jñānābhyāmapi 'parvato<BR>
vahnimān' ityunamityāpattiḥ/ ato vyāpyatāvacchedakatayā<BR>
gṛhītadharmāṃvacchinne pakṣadharmatāvagāhi jñānatvena kāraṇatvaṃ vaktavyam/<BR>
tathā ca vahnivyāpyavānayamiti jñāne<BR>
vyāpyatāvacchedakadhūmatvāderabhānena<BR>
uktakāraṇatāvacchedakānākrāntatayā kāraṇatāvacchedakāvacchinnaṃ vināpi<BR>
kāryotpattyā vyatirekavyabhicāraḥ prābhākaramate durvāra iti/<BR>
sphoraṇāyeti/ dhūmatvopasthāpakapadābhāvādityarthaḥ/ tathā hātyādi/<BR>
śābdaparāmarśādanumitiḥ yatra bhavati tatra jñānadvayaṃ<BR>
vināpyanumiteranubhavasiddhatayā tatrāpi yadi<BR>
jñānadvayādevānumitiriti kalpyate tarhi jñānadvayasyānanyathāsiddhatvaṃ<BR>
niyatapūrvavṛttitvaṃ cetyubhaya kalpanīyam/ tatra viśiṣṭaparāmarśasya<BR>
niyatapūrvavṛttitāyāḥ kḷptatayā ananyathāsiddhatvamātraṃ kalpanīyamiti<BR>
naiyāyikamate lāghavamiti bhāvaḥ/<BR>
<BR>
<BR>
nanu<BR>
śābdaparāmarśasthale naiyāyikasya mate lāghave 'pi yatra<BR>
jñānadvayādevānumitiḥ tatra pūrvoktarītyā prābhākaramate lāghavamiti<BR>
sāmyamityāśaṅkyāha - vastutastviti/<BR>
dhūmatvāvacchinnaviśeṣyakavyāpti prakārakaniścayaḥ 'dhūmo vahnivyāpyaḥ'<BR>
ityākārakaḥ ekakālāvacchinnaikātmavṛttitvasambandhena tadviśiṣṭaḥ<BR>
dhūmatvāvacchinnaprakārakaparvatatvāvacchinnaviśeṣyakaniścayaḥ 'parvato<BR>
dhūmavān' ityākārakaḥ/ tathā coktaniścayaviśiṣṭoktaniścayatvaṃ<BR>
prābhākaramate anumitikāraṇatāvacchedakam/ naiyāyikamate tu<BR>
vyāptiviśiṣṭavaiśiṣṭyāvagāhitvam/ tattu dhūmatvānavagāhini<BR>
vahnivyāpyavānayamiti śābdaparāmarśeṃ'pyasti/ ataḥ<BR>
kāraṇatāvacchedakalāghavāt naiyāyikamatameva yuktamiti bhāvaḥ/<BR>
vinigamanāviraheṇeti/ jñāyamānaṃ liṅgaṃ karaṇam atha vā<BR>
liṅgaviṣayakajñānaṃ karaṇamiti pakṣayoranyatarasya<BR>
sādhutvasādhakayuktyabhāvenetyarthaḥ/ liṅgasya anumitikaraṇatve<BR>
jñāyamānābhyāmatītānāgatābhyāṃ liṅgābhyāṃ anumitiḥ na syāt/<BR>
anumiteḥ avyavahitapūrvaṃ asatostayoḥ<BR>
avyavahitapūrvavṛttitvaghaṭitakaraṇatvāsambhavāt/ liṅgajñānasya<BR>
karaṇatve tu atītānāgataliṅgayorasattve 'pi<BR>
tadviṣayakajñānasattvādanumitirupapadyate/ tadāha - tatrāpyanumiteriti/<BR>
phalāyogavyavacchinnamiti/ kāryāvyavahitapūrvavṛttitvaviśiṣṭaṃ<BR>
kāraṇaṃ karaṇamiti mate<BR>
parāmarśasyaivānumityavyavahitapūrvaṃvṛttitayā tadave karaṇam,<BR>
vyāptijñānasya tu parāmarśavyavahitatvāt na karaṇatvamiti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>hetuvibhāgaḥ</b><BR>
<BR>
<BR>
<b>AnTs_48     liṅgaṃ trividham / anvayavyatireki kevalānvayi kevalavyatireki ceti / anvayena vyatirekeṇa ca vyāptimad anvayavyatireki / yathā vahnau sādhye dhūmavattvam / yatra dhūmas tatrāgnir yathā mahānasa ity anvayavyāptiḥ / yatra vahnir nāsti tatra dhūmo'pi nāsti yathā mahāhrada iti vyatirekavyāptiḥ / anvayamātravyāptikaṃ kevalānvayi yathā ghaṭo'bhidheyaḥ prameyatvāt paṭavat / atra prameyatvābhidhyatvayor vyatirekavyāptir nāsti sarvasyāpi prameyatvād abhidheyatvāc ca / vyatirekamātravyāptikaṃ kevalavyatireki yathā pṛthivī tarebhyo bhidyate gandhavattvāt / yad itarebhyo na bhidyate na tad gandhavat / yathā jalam / na ceyaṃ tathā / tasmān na tatheti atra yad gandhavat tad itarabhinnam ity anvayadṛṣṭanto nāsti pṛthivīmātrasya pakṣatvāt //</b><BR>
<BR>
<BR>
liṅgaṃ trividham<BR>
- anvayavyatireki, kevalānvayi, kevalavyatireki ceti/<BR>
<BR>
<BR>
<b>anvayavyatirekinirūpaṇam</b><BR>
<BR>
<BR>
anvayena<BR>
vyatirekeṇa ca vyāptimat anvayavyatireki/ yathā vahnau sādhye<BR>
dhūmavattvam/ yatra dhūmastatrāgniḥ yathā mahānasaḥ ityanvayavyāptiḥ/<BR>
yatra vahnirnāsti, tatra dhūmo 'pi nāsti yathā mahāhradaḥ iti<BR>
vyatirekavyāptiḥ/<BR>
<BR>
<BR>
<b>dīpikā</b><BR>
<BR>
<BR>
liṅgaṃ vibhajate -<BR>
liṅgamiti/<BR>
<BR>
<BR>
anvayavyatirekiṇaṃ<BR>
lakṣaṇati - anvayeneti/ hetusādhyayoḥ vyāptiḥ anvayavyāptiḥ,<BR>
tadabhāvayorvyāptiḥ vyatirekavyāptiḥ/<BR>
<BR>
<BR>
<b>prakāśikā</b><BR>
<BR>
<BR>
yadyapyanumānanirūpaṇasyaiva pratijñātatvena tadvibhāga eva ucitaḥ,<BR>
tathāpi liṅgasya traividhye pradarśite tajjñānasya traividhyaṃ phalatīti<BR>
manasi kṛtvāha - liṅgaṃ vibhajata iti/<BR>
<BR>
<BR>
'anvayena vyatirekeṇa<BR>
ca vyāptimat' iti mūlasya 'anvayasahacāragrahagrāhyavyāptimattve sati<BR>
<BR>
<BR>
vyatirekasahacāragrahagrāhyavyāptimat' ityarthaṃ manasi kṛtvā<BR>
tādṛśavyāptidvayaṃ prakāśayati - hetusādhyayoriti/<BR>
<BR>
<BR>
<b>bālapriyā</b><BR>
<BR>
<BR>
'anvayena<BR>
vyatirekeṇa ca vyāptimat' iti yathāśrutamūlāt<BR>
anvayavyāptimattve sati vyatirekavyāptimattvamanvayavyatirekiṇo<BR>
lakṣaṇamiti pratīyate/ tathā sati kevalavyatirekiṇyativyāptiḥ,<BR>
tatrāpi vastuto 'nvayavyāpterapi sattvāt ato vyācaṣṭe -<BR>
anvayasahacāragrahagrāhyeti/ sādhyahetvoḥ sāmānādadhikaraṇyaṃ<BR>
anvayasahacāraḥ tajjñānajanyajñānaviṣayībhūtā vyāptiḥ<BR>
hetuvyāpakasādhyasāmānādhikaraṇyarūpā anvayavyāptiḥ/<BR>
sādhyābhāvahetvabhāvayoḥ sāmānādhikaraṇyaṃ vyatirekasahacāraḥ<BR>
tajjñānajanyajñānaviṣayībhūtā vyāptiḥ<BR>
sādhyābhāvavyāpakībhūtābhāvapratiyogitvarūpā vyatirekavyāptiḥ/<BR>
anvayenetyatra tṛtīyāyāḥ jñānajñāpyatvamarthaḥ, anvayaśabdaḥ<BR>
anvayasahacāraparaḥ, jñānajñāpyatvasya vyāptāvanvayaḥ,<BR>
tenānvayasahacārajñānajñāpyā vyāptiriti mūlāllabhyate/ evaṃ<BR>
vyatirekaśabdaḥ vyatirekasahacāraparaḥ, tṛtīyārthaḥ jñānajñāpyatvam,<BR>
tena vyatirekasahacārajñānajñāpyāvyāptiriti labhyata iti bhāvaḥ1/<BR>
<BR>
<BR>
<b>///</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>kevalānvayinirūpaṇam</b><BR>
<BR>
<BR>
anvayamātravyāptikam kevalānvayi/ yathā ghaṭaḥ abhidheyaḥ<BR>
prameyatvāt paṭavat iti/ atra prameyatvābhidheyatvayoḥ<BR>
vyatirekavyāptiḥ nāsti, sarvasyāpi prameyatvāt abhidheyatvācca/<BR>
<BR>
<BR>
<b>dīpikā</b><BR>
<BR>
<BR>
kevalānvayino<BR>
lakṣaṇamāha - anvayeti/ kevalānvayisādhyakaṃ liṅgaṃ kevalānvayi/<BR>
[vṛttimat] ityantābhāvāpratiyogitvaṃ<BR>
kevalānvayitvam/ īśvarapramāviṣayatvaṃ sarvapadābhidheyatvaṃ ca<BR>
sarvatra astīti vyatirekābhāvaḥ/<BR>
<BR>
<BR>
<b>prakāśikā</b><BR>
<BR>
<BR>
anvayamātravyāptikatvarūpakevalānvayilakṣaṇe mātrapadena<BR>
vyatirekavyāptervyavacchedyatayā siddhyasiddhibhyāṃ vyāghāta<BR>
ityālocya prakārāntareṇa pariṣkaroti - kevalānvayisādhyakamiti/<BR>
kevalānvayisādhyakavyatirekihetoḥ<BR>
<BR>
<BR>
----------------------------------------<BR>
<BR>
<BR>
1. tathā ca<BR>
anvayasahacārajñānajanyajñānaviṣayavyāptimatve sati<BR>
vyatirekasahacārajñānajanyajñānaviṣayavyāptimattvaṃ anvayavyatirekiṇo<BR>
lakṣaṇam/ tatra satyantānupādāne kevalavyatirekiṇyativyāptiḥ/<BR>
viśeśyānupādāne kevalānvayinyativyāptiḥ/<BR>
vyatirekasahacāreṇāpyanvayavyāptireva gṛhyata iti mate<BR>
anavayasahacārajñānavyatirekasahacārajñānobhajajanyajñānaviṣayavyāptimattvaṃ<BR>
anvayavyatirekiṇo lakṣaṇam/<BR>
<BR>
<BR>
----------------------------------------<BR>
<BR>
<BR>
saṅgrahāya sādhye<BR>
kevalānvayitvaṃ niveśitam/ tadeva nirvakti - atyantābhāveti/<BR>
niravacchinnavṛttimadatyantābhāvetyarthaḥ/<BR>
<BR>
<BR>
tena<BR>
gaganābhāvasaṃyogābhāvādisādhyakahetoḥ saṅgrahaḥ/<BR>
ghaṭapadābhidheyatvasya paṭādāvasattvena sarvataḥ sattvāsambhavādāha -<BR>
sarvapadābhidheyatvamiti/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
'anvayamātravyāptikaṃ kevalānvayī'ti mūlāt<BR>
vyatirekavyāptiśūnyatve sati anvayavyāptimattvaṃ kevalānvayino<BR>
lakṣaṇamiti pratīyate/ tathā sati kevalānvayini vyatirekavyāpteḥ<BR>
prasiddhatve tacchūnyatvaṃ na sambhavati/ tasyāḥ aprasiddhatve sutarāṃ<BR>
tacchūnyatvāprasiddhiriti lakṣaṇamidaṃ nopapadyata ityāśayena<BR>
dīpikāyāṃ kevalānvayisādhyakaṃ kevalānvayi ityuktamityāha -<BR>
anvayamātreti/ kevalānvayisādhyakaḥ kevalānvayī hetuḥ 'idaṃ vācyaṃ<BR>
jñeyatvāt' ityādiḥ yathā kevalānvayī, tathā kevalānvayisādhyakaḥ<BR>
vyatirekī heturapi 'idaṃ vācyaṃ ghaṭatvāt' ityādiḥ<BR>
kevalānvayyeva/ tathā cobhayasaṅgrahāya hetau<BR>
kevalānvayitvamaniveśya kevalānvayisādhyakahetutvaṃ kevalānvayino<BR>
lakṣaṇaṃ<BR>
<BR>
<BR>
kathitamityāha -<BR>
kevalānvayisādhyaketi/ vyatirekihetuḥ atyantābhāvapratiyogī<BR>
hetuḥ/ tadeveti/ kevalānvayitvamevetyarthaḥ/ nanu<BR>
atyantābhāvāpratiyogitvaṃ kevalānvayitvam, tatsādhyakahetutvaṃ<BR>
<BR>
<BR>
kevalānvayiliṅgatvamityuktau ākāśābhāvasādhyakasya<BR>
ghaṭatvādihetoḥ saṅgraho na syāt ākāśābhāvasya<BR>
1ākāśarūpa-ākāśābhāvātyantābhāvapratiyogitvena<BR>
atyantābhāvāpratiyogitvābhāvāt/ evaṃ<BR>
saṃyogābhāvasādhyakahetorapi<BR>
<BR>
<BR>
saṅgraho na syāt<BR>
saṃyogābhāvasya 2saṃyogātmakātyantābhāvapratiyogitvāt ityata<BR>
āha - niravacchinnetyādi/<BR>
<BR>
<BR>
-----------------------------------------------<BR>
<BR>
<BR>
1. ākāśarūpaḥ yaḥ<BR>
ākāśābhāvātyantābhāvaḥ tatpratiyogitvenetyarthaḥ/ abhāvābhāvasya<BR>
pratiyogisvarūpatvāditi bhāvaḥ/<BR>
<BR>
<BR>
2. saṃyogarūpaḥ yaḥ<BR>
saṃyogābhāvātyantabhāvaḥ tatpratiyogitvādityarthaḥ/<BR>
<BR>
<BR>
-----------------------------------------------<BR>
<BR>
<BR>
saṃyogasyāvyāpyavṛttitayā sāvacchinnavṛttikatvāt<BR>
niravacchinnavṛttimān abhāvaḥ na saṃyogātmakaḥ abhāvaḥ, api tu<BR>
ghaṭādyabhāvaḥ tadapratiyogitvaṃ saṃyogābhāve 'stīti tasya<BR>
kevalānvayitvopapattiḥ/ gaganarūpo 'bhāvastu na vṛttimān<BR>
tasyāvṛttitvāt, api tu vṛttimān ghaṭādyabhāvaḥ tadapratiyogitvaṃ<BR>
gaganābhāve 'stīti tasyāpi kevalānvayitvamupapadyata iti bhāvaḥ/ evaṃ<BR>
ca yat sarvatrāsti, na kvāpi tadabhāvaḥ tat kevalānvayīti labhyate/<BR>
nanvabhidheyatvasya kathaṃ kevalānvayitvam/ abhidheyatvaṃ hi<BR>
padaśaktimattvam/ tacca ghaṭapaṭādipadabhedena bhinnamiti<BR>
ghaṭapadābhidheyatvasya<BR>
paṭādiniṣṭhātyantābhāvapratiyogitvādityāśaṅkate - ghaṭapadeti/<BR>
sarvapadābhidheyatvamiti/ sarva iti yat padaṃ tadabhidheyatvaṃ<BR>
sarvatrāstīti sarvapadābhidheyatvaṃ kevalānvayi/ tathā ca<BR>
<BR>
<BR>
'ghaṭaḥ abhidheyaḥ<BR>
prameyatvāt' iti prayoge sarvapadābhidheyatvaṃ sādhyaṃ iti<BR>
kevalānvayitvamupapadyata iti bhāvaḥ/<BR>
<BR>
<BR>
<b>///</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>kevalavyatirekinirūpaṇam</b><BR>
<BR>
<BR>
vyatirekamātravyāptikaṃ kevalavyatireki/ yathā pṛthivī<BR>
itarebhyo bhidyate gandhavattvāt/ yat itarebhyo na bhidyate na tat<BR>
gandhavat yathā jalam/ na ceyaṃ tathā/ tasmāt na tathā iti/ atra yat<BR>
gandhavat tat itarabhinnam ityanvayadṛṣṭāntaḥ nāsti,<BR>
pṛthivīmātrasya pakṣatvāt/<BR>
<BR>
<BR>
<b>dīpikā</b><BR>
<BR>
<BR>
kavelavyatirekiṇo lakṣaṇamāha - vyatireketi/ tadudāharati -<BR>
yatheti/ nanu itarabhedaḥ prasiddho vā na vā/ ādye yatra prasiddhaḥ tatra<BR>
hetusattve anvayitvam, asattve asādhāraṇyam/ dvītīye<BR>
sādhyajñānābhāvāt kathaṃ tadviśiṣṭānumitiḥ/ viśeṣaṇajñānābhāve<BR>
viśiṣṭajñānānadayāt pratiyogijñānābhāvāt<BR>
vyatirekavyāptijñānamapi na syāditi cet - na/<BR>
jalāditrayodaśānyonyābhāvānāṃ trayodaśasu pratyekaṃ prasiddhānāṃ<BR>
melanaṃ pṛthivyāṃ sādhyate/ tatra<BR>
trayodaśatvāvacchinnabhedātmakasādhyasyaikādhikaraṇavṛttitvābhāvāt<BR>
nānvayitvāsādhāraṇye/ pratyekādhikaraṇaprasiddhyā<BR>
sādhyaviśiṣṭānumitiḥ vyatirekavyāptinirūpaṇaṃ ceti/<BR>
<BR>
<BR>
<b>prakāśikā</b><BR>
<BR>
<BR>
mūle<BR>
vyatirekamātravyāptikamiti/ niścitavyatirekamātravyāptikamityarthaḥ/<BR>
tena 'pṛthivī itarebhyo bhidyate gandhavattvāt' ityādau<BR>
anvayavyāptessattve 'pi na lakṣaṇāsaṅgatiḥ/ itadabhedaḥ -<BR>
pṛthivītaratvāvacchinnapratiyogitākabhedaḥ/ anvayitvamiti/<BR>
anvayasahacāragrahagrāhyavyāptimattvaṃ syādityarthaḥ/ asādhāraṇyamiti/<BR>
sapakṣavyāvṛttatvarūpāsādhāraṇalakṣaṇākrāntatvāditi bhāvaḥ/<BR>
aprasiddhasādhyake 'pi sādhyaviśeṣaṇakānumitirevetyābhiprāyeṇāha -<BR>
sādhyetyādi/ vyatirekavyāptīti/<BR>
sādhyābhāvavyāpakābhāvapratiyogitvarūpetyarthaḥ/<BR>
pṛthivītarasāmānyabhedo na sādhyate, api tu jalādibhedakṛṭaṃ<BR>
sādhyate/ tathā ca toktadoṣāvasara ityāhajalādīti/ jalādīnāṃ ce<BR>
trayodaśānyonyābhāvāsteṣāṃ kūṭaṃ sādhyata ityarthaḥ/ samudāyasya<BR>
prasiddhyasambhavādāha - pratyekamini/ trayodaśatvāvacchinneti/<BR>
anumiteḥ pūrvaṃ niścitasādhyatāvacchedakāvacchinnavato dharmiṇa<BR>
evāprasiddhyā na tatra hetoḥ sattvāsattvanibandhane anvayitvāsādhāraṇye<BR>
iti samuditārthaḥ/ pratyekaṃ prasiddhau<BR>
apekṣābuddhiviśeṣaviṣayatvarūpasamudāyatvaviśiṣṭajñānaṃ sambhavati/<BR>
tathā ca viśeṣaṇatāvacchedakaprakārakanirṇayasya sadbhāvāt<BR>
sādhyatāvacchedakaviśiṣṭavaiśiṣṭyāvagāhyanumitiḥ<BR>
<BR>
<BR>
vyatirekavyāptijñānaṃ<BR>
ca sambhavatītyāha - pratyekādhikaraṇetyādinā/ yadyapi jalādi<BR>
caturdaśānyonyābhāvānāṃ caturdaśasu<BR>
<BR>
<BR>
pratyeka prasiddhānāmiti<BR>
rītyā vaktumucitam, tathāpi arthāpatteḥ<BR>
pramāṇāntaratvamaṅgīkurvantaṃ prābhākaramākṣeptuṃ<BR>
vyatirekavyāpteranumityaṅgatvasya pradarśanīyatayā<BR>
tanmatasādhāraṇyena vyatirekavyāptiṃ pradarśayituṃ<BR>
jalāditrayodaśetyādikathanam/ na ca tanmate caturdaśānyonyābhāvaḥ<BR>
prasiddhāḥ/ abhāvasyādhikaraṇātmakasya tenāṅgīkārāditi dhyeyam/<BR>
<BR>
<BR>
kecittu - jalamevādiḥ<BR>
yeṣāṃ trayodaśānāmiti vigraheṇa jalādipratiyogikānāṃ<BR>
caturdaśānāmityarthaḥ/ trayodaśasviti/ jalādītyādiḥ/ uktavigraheṇa<BR>
caturdaśasvityarthaḥ/ agre 'pyevaṃ bodhyam ityāhuḥ/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
vyatirekamātravyāptikaṃ kevalavyatirekītyasya anvayavyāptiśūnyatve<BR>
sati vyatirekavyāptimattvaṃ kevalavyatirekiṇo lakṣaṇamityarthaḥ/ tathā<BR>
ca 'pṛthivī itarebhyo bhidyate gandhavattvāt' ityatra<BR>
kevalavyatirekiṇi vastuto 'nvayavyāpterapi sattvādasambhavaḥ<BR>
ityato vyācaṣṭe - niścitavyatireketi/ tathā coktasthale vastutaḥ<BR>
anvayavyāpteḥ sattve 'pi sādhyasyāprasiddhyā (ajñānena)<BR>
hetuvyāpakasādhyasāmānādhikaraṇyarūpānvayavyāptiniścayo nāsti,<BR>
vyatirekavyāptiniścayastvastīti niścitavyatirekamātravyāptikatvasya<BR>
sattvāt kevalavyatirekitvamupapadyata iti bhāvaḥ/<BR>
yatkiñciditarabhedasya prasiddhatvāt prasiddho na veti vikalpasyaiva<BR>
nāvasara ityataḥ vyācaṣṭe -<BR>
pṛthivītaratvāvacchinnapratiyogitākabheda iti/ pṛthivītareṣāṃ<BR>
sarveṣāṃ bheda ityarthaḥ/ tathā ca yadi pṛthivītareṣāṃ sarveṣāṃ bhedaḥ<BR>
kvacit ghaṭādau jñātaḥ tarhi tatra hetusattve<BR>
sādhyahetvostatraivānvayasahacāragrahāt<BR>
tadgrāhyānvayavyāptimattvamastīti<BR>
<BR>
<BR>
anvayavyatirekyanumānameva bhavet na kevalavyatireke/ yadi<BR>
tatra heturnāsti tarhi hetorniścitasādhyavadavṛttitvena<BR>
sapakṣavyāvṛttatvarūpāsādhāraṇahetvābhāvalakṣaṇākrāntatayā<BR>
hetorasādhāraṇatvāpattiḥ/ yadi<BR>
pṛthivītaratvāvacchinnapratiyogitākabhedarūpaṃ sādhyaṃ na jñātam tarhi<BR>
sādhyarūpaviśeṣaṇajñānābhāvāt sādhyaviśiṣṭapakṣajñānarūpā anumitirna<BR>
syāt viśiṣṭabuddhau viśeṣaṇajñānasya kāraṇatvāt/ evaṃ<BR>
sādhyasyājñātatve sādhyābhāvaghaṭitavyatirekavyāptijñānamapi na syāt/<BR>
abhāvabuddhau pratiyogijñānasya kāraṇatvāditi<BR>
dīpikāsthaśaṅkāgranthārthaḥ/<BR>
<BR>
<BR>
nanu<BR>
aprasiddhasādhyakasthale sādhyaviśeṣaṇikā pakṣaḥ sādhyavānityākārāna<BR>
anumitirmā bhūt viśeṣaṇajñānarūpakāraṇavirahāt/<BR>
pṛthivyāmitarabhedaḥ ityākārā sādhyaviśeṣyikā anumitiḥ<BR>
bhavitumarhatyevetyāśaṅkyāha - aprasiddhasādhyake 'pīti/<BR>
sādhyaviśeṣaṇakānumitireveti/ sādhyaviśeṣaṇakānumitireva jāyata<BR>
iti pakṣe viśeṣaṇajñānābhāvāt sā prakṛte na sambhavatīti<BR>
dūṣaṇam/ sādhyaviśeṣyakānumitirjāyata iti pakṣe<BR>
pratiyogijñānābhāvāt vyatirekavyāptijñānarūpakāraṇābhāvāt na sā<BR>
sambhabatīti bhāvo varṇanīyaḥ/ jalādibhedakūṭamiti/ jalādīnāṃ<BR>
pṛthivyatiriktānāṃ caturdaśānāṃ pratyekaṃ ye caturdaśa bhedāḥ<BR>
tatsamūha ityarthaḥ/ jalādīnāṃ ye trayodaśānyonyābhāvā iti/<BR>
nanu jalādyaṣṭadravyāṇāṃ guṇādiṣaṭpadārthānāṃ ca bhedaḥ pṛthivyāṃ<BR>
sādhanīyaḥ/ tathā ca jalādicaturdaśānyonyābhāveti vaktavye<BR>
trayodaśetyabhidhānamanucitamiti cet-atra<BR>
kecit-mīmāṃsakairabhāvasyādhikaraṇātmakatvasvīkāreṇa<BR>
atiriktapadārthatvānaṅgīkārāt trayodaśānyonyābhāva iti<BR>
tanmatānusāreṇa kathitam/<BR>
arthāpatteratiriktapramāṇatvamaṅgīkurvatastān pratyeva<BR>
kevalavyatirekyanumānasya pradarśanīyatvāt ityāhuḥ - tanna/<BR>
tādṛśatrayodaśānyonyābhāvānāṃ jalādiṣu pratyekaṃ prasiddhānāṃ<BR>
tanmate jalādirūpatayā jalādirūpatrayodaśabhedasya pṛthivyāmasattvena<BR>
gandhavattvaliṅgena tatsādhanāsambhavāt/ pṛthivīniṣṭhasya<BR>
tādṛśatrayodaśabhedasya pṛthivīrūpatayā jalādiṣu pratyekaṃ<BR>
prasiddhyabhāvenāprasiddhyā uktarītyā vyatirekavyāptijñānāsambhavena<BR>
tatsādhanāsambhavāt/ ataḥ jalāditrayodaśānyonyābhāvānāmityasya<BR>
jalamādiryeṣāṃ tu jalādayaḥ, jalādayastrayodaśa jalāditrayodaśa<BR>
teṣāmanyonyābhāvā iti vigrahaḥ/ jalāditayatra<BR>
atadguṇasaṃvijñāno<BR>
<BR>
<BR>
bahuvrīhiḥ/ ato<BR>
jalādīnāṃ caturdaśānāṃ ye caturdaśa anyonyābhāvāḥ teṣāṃ lābha<BR>
iti vyākhyātavyam/ upari prakāśikāyāṃ sarvamidaṃ spaṣṭībhaviṣyati/<BR>
<BR>
<BR>
<BR>
vastutastu jalādīnāṃ<BR>
caturdaśānāṃ ye bhedāḥ caturdaśa te sarveṃ jalādiṣu na prasiddhāḥ/ tathā<BR>
hi - jalabhedaḥ<BR>
<BR>
<BR>
tejaḥprabhṛtiṣu<BR>
trayodaśasu prasiddhaḥ, na tejasi/ evaṃrītyā trayodaśasu prasiddhaḥ yaḥ<BR>
ekaikabhedaḥ teṣāṃ melanaṃ pṛthivyāṃ sādhyate/ arthāt<BR>
caturdaṃśabhedasamudāyaḥ pṛthivyāṃ sādhyate/ trayodaśatvāvacchedena<BR>
prasiddho yaḥ ekaikabhedaḥ tadghaṭitacaturdaśātmakasamudāyaḥ pṛthivyāṃ<BR>
sādhyata iti yāvat/ evaṃ ca caturdaśatvaviśiṣṭabhedasya<BR>
kutrāpyaprasiddhatvāt nānvayitvaṃ na vā asādhāraṇyam/<BR>
sādhyaghaṭakaikābhāvasya trayodaśatvāvacchedena prasiddhatayā<BR>
sādhyarūpaviśeṣaṇajñānasattvena sādhyaviśiṣṭānumitirupapadyate/ evaṃ<BR>
sādhyātmakapratiyogijñānasattve sādhyābhāvajñānasambhavāt<BR>
vyatirekavyāptijñānamapi sulabhamiti nṛsiṃhaśāstriṇaḥ prāhuḥ/<BR>
<BR>
<BR>
niścitasādhyatāvacchedaketi/ sādhyatāvacchedakaṃ trayodaśatvaṃ<BR>
caturdaśatvaṃ vā tadavacchinnāḥ bhedāḥ tadvata ityarthaḥ/ pratyekaṃ<BR>
prasiddhāviti/ jalabhedādīnāṃ prasiddhatvāt tatra<BR>
apekṣābuddhiviśeṣaviṣayatvātmakaṃ yat caturdaśatvaṃ tajjñānaṃ bhavati/<BR>
tena caturdaśatvātmakaṃ yat viśeṣaṇatāvacchedakaṃ tatprakārakaḥ<BR>
nirṇayaḥ hame bhedāḥ caturdaśa ityākārakaḥ utpadyate/ tataḥ<BR>
caturdaśatvaviśiṣṭabhedavatī pṛthivī ityākārikā<BR>
viśiṣṭavaiśiṣṭyāvagāhinī anumitiḥ sulabhā/<BR>
caturdaśatvaviśiṣṭabhedābhāvavyāpakībhūtābhāvapratiyogi<BR>
gandhavattvamiti vyatirekavyāptijñānaṃ ca sulabhamiti bhāvaḥ/<BR>
<BR>
<BR>
vastutastu<BR>
kevalavyatirekyanumānasthale sādhyaviśeṣyikaivānumitiḥ/ ataḥ pūrvaṃ<BR>
sādhyasyāprasiddhāvapi na kṣatiḥ/ evaṃ pṛthivītarabhedābhāvatvena rūpeṇa<BR>
sādhyābhāvasya vyatirekavyāptighaṭakatayā na praveśaḥ, yena<BR>
pratiyogyapratisaddhyā abhāvāprasiddheḥ vyatirekavyāptijñānasya<BR>
daurlabhyaṃ bhavet/ api tu pṛthivītaratvavyāpakībhūtābhāvapratiyogi<BR>
gandhavatī pṛthivī ityeva parāmarśaḥ/ ataḥ dīpikāyāmāśritaḥ<BR>
prayāso viphala iti prāhuḥ/ 1pakṣatādīdhityādau spaṣṭametat/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>pakṣalakṣaṇam</b><BR>
<BR>
<BR>
<b>AnTs_49     saṃdigdhasādhyavān pakṣaḥ / yathā dhūmavattve hetau parvataḥ //</b><BR>
<BR>
<BR>
sandigdhasādhyavān pakṣaḥ/ yathā dhūmavattve hetau parvataḥ/<BR>
<BR>
<BR>
<b>dīpikā</b><BR>
<BR>
<BR>
pakṣalakṣaṇamāha -<BR>
sandigdheti/ nanu śravaṇānantarabhāvimananasthale avyāptiḥ/ tatra<BR>
vedavākyairātmano niścitatvena sandehābhāvāt/ kiṃ ca pratyakṣe 'pi<BR>
vahnau yatra icchayā anumitiḥ tatra avyāptiriti cet-na/<BR>
uktapakṣatāśrayatvasya pakṣalakṣaṇatvāt/<BR>
<BR>
<BR>
<b>prakāśikā</b><BR>
<BR>
<BR>
mūle<BR>
sandigdhasādhyavāniti/ viśeṣyatāsambandhena<BR>
sādhyaprakārakasaṃśayaviśiṣṭa ityarthaḥ/ sapakṣalakṣaṇādikamapyevaṃ<BR>
pariṣkartavyam/ pakṣalakṣaṇasyāvyāptimāśaṅkte - dīpikāyāṃ nanviti/<BR>
saṃśayavighaṭakaśābdabuddhisthale 'vyāptimuktvā pratyakṣasthale 'pi tāmāha -<BR>
kiñcati/ ukteti/<BR>
siṣādhayiṣāvirahaviśiṣṭasiddhyabhāvarūpapakṣatāśrayatvasya<BR>
pakṣalakṣaṇatvādityarthaḥ/<BR>
<BR>
<BR>
<b>bālapriyā</b><BR>
<BR>
<BR>
viśeṣyatāsambandheneti/ 'parvato vahnimān na vā'<BR>
ityākārake saṃśaye vahniḥ prakāraḥ parvato viśeṣya iti<BR>
<BR>
<BR>
-----------------------------------------------<BR>
<BR>
<BR>
1. ata eva<BR>
prasiddhasādhyakasthale pakṣaviśeṣyikaivānumitiranubhūyate' iti<BR>
pakṣatāyāṃ dīdhitigranthaḥ/ atra prasiddhasādhyakasthale<BR>
pakṣaviśeṣyakānumitiriti kathanāt aprasiddhasādhyakasthale<BR>
sādhyaviśeṣyakānumitiriti sūcyate/ tatra gadādharīyavyākhyānaṃ 'kiṃ<BR>
tu aprasiddhasādhyakasthale viśeṣaṇajñānādiviraheṇa<BR>
sādhyaviśeṣaṇakānumiteranupapattyā sādhyaviśeṣyakānumitirūpeyate'<BR>
ityādyuktaṃ draṣṭavyam/<BR>
<BR>
<BR>
-----------------------------------------------<BR>
<BR>
<BR>
sādhyaprakārakatādṛśasaṃśayasya viśeṣyatāsambandhena parvate<BR>
sattvāt parvatasya pakṣatā/ prakāratāsambandhena tādṛśasaṃśayasya vahnau<BR>
sattvāt vahneḥ pakṣatvavāraṇāya viśeṣyatāsambandhenetyuktam/<BR>
sapakṣalakṣaṇādikamapyevaṃ pariṣkartavyamiti/ viśeṣyatāsambandhena<BR>
sādhyaprakārakanirṇayaviśiṣṭaḥ sapakṣaḥ, viśeṣyatāsambandhena<BR>
sādhyābhāvaprakārakanirṇayaviśiṣṭaḥ<BR>
<BR>
<BR>
vipakṣaḥ iti rītyā<BR>
pariṣkartavyamityarthaḥ/ saṃśayavighaṭaketi/ ātmā<BR>
dehendriyādivilakṣaṇo na veti sandehasya pratibandhakaḥ yaḥ<BR>
vedavākyajanyaḥ śābdabodhaḥ ātmā dehendriyādivilakṣaṇaḥ<BR>
ityākārakaḥ tatra tādṛśaśābdabodhātmakaśravaṇānantaraṃ ātmā<BR>
dehendriyādivilakṣaṇa ityākārakānumitirūpaṃ mananaṃ na syāt/<BR>
ātmanaḥ viśeṣyatāsambandhena<BR>
sādadhyaprakārakasandehavattvarūpapakṣatvābhāvāditi bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>sapakṣalakṣaṇam</b><BR>
<BR>
<BR>
<b>AnTs_50     niścitasādhyavān sapakṣaḥ / yathā tatraiva mahānasaḥ //</b><BR>
<BR>
<BR>
niścitasādhyavān<BR>
sapakṣaḥ/ yathā tatraiva mahānasaḥ/<BR>
<BR>
<BR>
___________________________________________________________________________<BR>
<BR>
<BR>
<b>vipakṣalakṣaṇam</b><BR>
<BR>
<BR>
<b>AnTs_51     niścitasādhyābhāvavān vipakṣaḥ / yathā tatraiva mahāhradaḥ //</b><BR>
<BR>
<BR>
niścitasādhyābhāvavāna vipakṣaḥ/ yathā tatraiva mahāhradaḥ/<BR>
<BR>
<BR>
___________________________________________________________________________<BR>
<BR>
<BR>
<b>hetvābhāsanirūpaṇam</b><BR>
<BR>
<BR>
<BR>
<b>AnTs_52     savyabhicāraviruddhasatpakṣāsiddhabādhitāḥ pañca hetvābhāsāḥ //</b><BR>
<BR>
<BR>
<BR>
savyabhicāra-viruddha-satpratipakṣa-asiddha-bādhitāḥ pañca<BR>
hetvābhāsāḥ/<BR>
<BR>
<BR>
<b>dīpikā</b><BR>
<BR>
<BR>
sapakṣalakṣaṇamāha -<BR>
niściteti/<BR>
<BR>
<BR>
vipakṣalakṣaṇamāha -<BR>
niściteti/<BR>
<BR>
<BR>
evaṃ saddhetūnnirūpya<BR>
asaddhetūnnirūpayituṃ vibhajate - savyabhicāreti/<BR>
anumitipratibandhakayathārthajñānaviṣayatvaṃ hetvābhāsatvam/<BR>
<BR>
<BR>
<b>prakāśikā</b><BR>
<BR>
<BR>
saddhetūnnirūpya -<BR>
vyāptyādiviśiṣṭahetūnnirūpyetyarthaḥ/ saddhetunirūpaṇe<BR>
asaddhetusmaraṇāta prasaṅgasaṅgatyā tannirūpaṇamiti bhāvaḥ/ mūle<BR>
hetvābhāsā iti/ hetuvadābhāsanta iti hetvābhāsāḥ/<BR>
duṣṭahetavo nirūpyanta ityarthaḥ/ nanu<BR>
<BR>
<BR>
sāmānyadharmaprakārakajñānamantarā viśeṣajijñāsānudayena<BR>
savyabhicāretyādinā vibhāgo 'nucita ityāśaṅkāṃ parijihīrṣuḥ<BR>
doṣalakṣaṇe 'bhihite doṣavattvarūpaduṣṭalakṣaṇasyātisphaṭatvāt lābho<BR>
bhavatītyāśayena doṣasāmānyalakṣaṇamāha - anumitīti/<BR>
hetvābhāsatvamiti/ hetorābhāsāḥ hetvābhāsāḥ hetuniṣṭhāḥ doṣāḥ,<BR>
teṣāṃ bhāvaḥ tattvamityarthaḥ/ 'hrado vahnimān' ityādyanumitiṃ prati<BR>
'vahnyabhāvavān hrada' ityādibādhaniścayaḥ pratibandhakaḥ/<BR>
pramātmakatādṛśaniścayaviṣayatvaṃ vahnyabhāvavaddhradādau akṣatamiti<BR>
lakṣaṇasamanvayaḥ/ atrānumitipadaṃ ajahallakṣaṇayā<BR>
anumititatkaraṇānyataraparam/ tena vyabhicārādijñānasya<BR>
parāmarśapratibandhakatayaiva nirvāhāt anumityapratibandhakatve 'pi<BR>
vyabhicārādiṣu nāvyāptiḥ/ 'parvato nirvahniḥ' iti bādhabhramasya<BR>
'parvato vahnimān' ityanumitipratibandhakatvāt<BR>
tadviṣayavahnyabhāvādau ativyāptiḥ ataḥ yathārtheti/ bhramābhinnetyarthaḥ/<BR>
<BR>
<BR>
athaivamapi<BR>
vahnyabhāvavaddhradātmakabādhaikadeśe vahnyabhāvādau ativyāptiḥ/<BR>
'vahnyabhāvavān hradaḥ' ityākārakayarthārthajñānaviṣayatvasya tatra<BR>
sattvāditi cet-na/ yadrūpāvacchinnaviṣayakajñānasāmānyaṃ<BR>
anumitipratibandhakaṃ tadrūpāvacchinnatvaṃ<BR>
doṣatvamityarthaparyavasānenādoṣāt/<BR>
vahnyabhāvatvāvacchinnaviṣayakasya 'vahnyabhāvavān hradaḥ' iti<BR>
jñānasyānumitipratibandhakatve 'pi tādṛśajñānasāmānyāntargatasya<BR>
'vahnyabhāva' ityākārakajñānasya apratibandhakatvena vahnyabhāvatvādeḥ<BR>
yadrūpapadenopādānāsambhavāt/ na ca tarhi yathārthapadaṃ vyartham/<BR>
'parvato nirvahniḥ' iti bhramaviṣaye 'pi vahnyabhāvādāvativyāpteḥ<BR>
uktarītyaiva vāraṇāditi vācyam/ jñānapadasya<BR>
jñānaviśeṣatātparyagrāhakatayā yathārthapadasārthakyāt/ evaṃ ca<BR>
yadrūpāvacchinnaviṣayakānāhāryāprāmāṇyajñānānāskanditaniścayasāmānyaṃ<BR>
prakṛtānumitipratibandhakaṃ tadrūpāvacchinnatvaṃ doṣatvamityarthaḥ<BR>
paryavasitaḥ/ tena vahnyabhāvavaddhradaviṣayakasya āhāryasya<BR>
aprāmāṇyajñānaviśiṣṭasya saṃśayasya ca anumityapratibandhakatve 'pi<BR>
nāsambhava ityalaṃ pallavitena/<BR>
<BR>
<BR>
pare tu - idaṃ<BR>
duṣṭānāmeva lakṣaṇam/ parantu jñāyamānavyabhicārādeḥ<BR>
pratibandhakatvamabhyupetya/ tadarthastu anumitipratibandhakā ye<BR>
vyabhicārādayaḥ ekajñānaviṣayaprakṛtahetutāvacchedakavattvasambandhena<BR>
tatprakārakayathārthajñānaviśeṣyatvam/ 'dhūmavān vahneḥ' ityādau<BR>
dhūmābhāvavadvṛttitvaviśiṣṭavahniḥ vyabhicāraḥ,<BR>
<BR>
<BR>
uktasambandhena 'tadvān<BR>
vahniḥ' ityākārakayathārthañjñānaviśeṣyatvamastīti lakṣaṇasamanvayaḥ/<BR>
anumitipadasya prakṛtānumitiparatayā saddhetau<BR>
anumitipratibandhakībhūtavyabhicārādīnāmaprasiddhatvāt nātivyāptiḥ/<BR>
yathārthapadānupādāne darśitasambandhena<BR>
vyabhicāraprakārakabhramaviśeṣyatvasya saddhetāvapi sattvenātivyāptiḥ<BR>
syāditi tanniveśa ityāhuḥ/<BR>
<BR>
<BR>
<b>bālapriyā</b><BR>
<BR>
<BR>
vyāptyādiviśiṣṭahetūniti/ ādipadena pakṣadharmatā gṛhyate/<BR>
tathā ca vyāpti-pakṣadharmatāviśiṣṭahetutvaṃ saddhetorlakṣaṇamiti bhāvaḥ/<BR>
hetuvadābhāsanta iti/ hetutvaprakārakabhramaviṣayāḥ ityarthaḥ/<BR>
hetutvaṃ ca vyāptipakṣadharmatāviśiṣṭatvam/ tathā ca<BR>
vyāptipakṣadharmatāviśiṣṭatvaprakārakabhramaviṣayatvaṃ hetvābhāsatvam/<BR>
tattu duṣṭahetūnāmeva bhavati, saddhetūnāṃ tatpramāviṣayatvāditi<BR>
hetvābhāsaśabdaḥ duṣṭahetupara iti bhāvaḥ/ lakṣaṇasamanvaya iti/<BR>
tathā ca 'hrado vahnimān dhūmāt' ityatra vahnyabhāvavaddhradātmakaḥ<BR>
bādhaḥ doṣaḥ/ tādṛśadoṣavattvaṃ ca hetoḥ dhūmasya<BR>
ekajñānaviṣayaprakṛtahetutāvacchedakavattvasambandhenāstīti duṣṭatvam/<BR>
'vahnyabhāvavaddhradaḥ dhūmatvaṃ ca' ityekajñāne bādhasya dhūmatvasya ca<BR>
viṣayatvādityādikamūhanīyam/<BR>
<BR>
<BR>
nanvanumitipratibandhakayathārthajñānaviṣayatvaṃ yadi doṣalakṣaṇaṃ<BR>
tadā bādhasatpratipakṣayorevedaṃ lakṣaṇaṃ samanviyāt/ bādhaniścayasya<BR>
satpratipakṣaniścayasya ca 'hrado vahnyabhāvavān' ityākārakasya 'hrado<BR>
vahnyabhāvavyāpyaśaivālavān' ityākārakasya ca tadvattābuddhiṃ prati<BR>
tadabhāvavattāniścayavidhayā tadabhāvavyāpyavattāniścayavidhayā ca<BR>
pratibandhakatvāt, tadviṣayatvarūpalakṣaṇasattvāt/<BR>
vyabhicāravirodhasvarūpāsiddhiprabhṛtiṣu lakṣaṇamidaṃ na samanveti/<BR>
tajjñānānāmanumitipratibandhakatvābhāvāt,<BR>
anumitikaraṇaparāmarśapratibandhakatvasyaiva vyabhicārādijñāneṣu<BR>
sattvādityata āha - atrānumitipadamiti/ tathā ca<BR>
anumititatkaraṇānyatarapratibandhakayathārthajñānaviṣayatvaṃ<BR>
hetvābhāsalakṣaṇam/ parāmarśapratibandhakatayaiveti/ vyabhicārajñānaṃ<BR>
parāmarśe vyāptibhānāṃśe pratibandhakam/ virodhajñānaṃ<BR>
sādhyasāmānādhikaraṇyāṃśabhāne pratibandhakam/ svarūpāsiddhijñānaṃ<BR>
pakṣadharmatvabhāne pratibandhakamiti sarveṣāṃ<BR>
anumitikaraṇaparāmarśapratibandhakasattvāt nāvyāptiriti bhāvaḥ/<BR>
nirvāhāditi/ lakṣaṇopapatterityarthaḥ/ yathārthapadaprayojanamāha -<BR>
parvato nirvahniriti/ tathā ca yathārthapadānupādāne parvate<BR>
vahnyabhāvavānityākārakabhramasya 'parvato vahnimān'<BR>
ityanumitipratibandhakatvāt tādṛśabhramaviṣayasya vahnyabhāvasya<BR>
doṣatvaṃ syāt/ tadvāraṇāya yathārthapadam/ uktabhramasya<BR>
yathārthatvābhāvāt nātivyāptiriti bhāvaḥ/ nanu<BR>
<BR>
<BR>
yathārthapadopādāne 'pi 'parvato vahnyabhāvavān' iti<BR>
bhramavāraṇamaśakyam/ tasyāpi parvatatvavati parvatatvaprakārakatvena<BR>
vahnyabhāvatvavati vahnabhāvatvaprakārakatvena ca tadvati<BR>
tatprakārakatvarūpayathārthalakṣaṇākrāntatvena yathārthatvādityata āha -<BR>
bhramabhinnetyartha iti/ tathā caprakṛtalakṣaṇaghaṭakaṃ yathārthapadaṃ<BR>
tadabhāvavati tatprakārakabhinnārthakam/ 'parvato vahnyabhāvavān' iti<BR>
jñānaṃ tu vahnyabhāvābhāvavati vahnyabhāvaprakārakatayā bhramātmakam,<BR>
tadbhinnaṃ na bhavatīti na doṣa iti bhāvaḥ/ bhramabhinnatvameva sarvāṃśe<BR>
pramātvamityucyate/ tacca 1svavyadhikaraṇaprakārāvacchinna yā yā<BR>
viśeṣyatā tattadanirūpakatvam/<BR>
<BR>
<BR>
------------------------------------------<BR>
<BR>
<BR>
1. svavyadhikaraṇeti/<BR>
svavyadhikaraṇetyasya svādhikaraṇāvṛttītyarthaḥ/ śuktau idaṃ rajatamiti<BR>
bhramīyaśuktiniṣṭhaviśaṣyatāyā svapadena upādāne svādhikaraṇaṃ śuktiḥ<BR>
tadavṛttiḥ yaḥ prakāraḥ rajatatvaṃ tadavacchinnā yā viśeṣyatā<BR>
śuktiniṣṭhaviśeṣyatā tannirūpakatvam idaṃ rajatamiti bhrame<BR>
tadanirūpakatvaṃ idaṃ rajatamiti pramāyāmiti lakṣaṇasamanvayaḥ/<BR>
<BR>
<BR>
------------------------------------------<BR>
<BR>
<BR>
1svānirūpitatvasvāśrayābhāvavadvṛttitvobhayasambandhena<BR>
prakāratāviśiṣṭā yā viśeṣyatā tadanirūpakatvamiti yāvat/<BR>
adhikamudgrantheṣu/<BR>
<BR>
<BR>
śaṅkate -<BR>
athaivamapīti/ bhramabhinnārthakayathārthapadaniveśe 'pītyarthaḥ/ 'hrado<BR>
vahnimān dhūmāt' ityatra 'hrado vahnyabhāvavān' iti niścayasya<BR>
pratibandhakatayā tadviṣayatvaṃ vahnyabhāvavaddhra iva vahnyabhāve 'pyasti/<BR>
tathā ca anumitipratibandhakayathārthajñānaviṣayatvarūpasya<BR>
hetvābhāsalakṣaṇasya bādhānātmake vahnyabhāve 'tivyāptirityarthaḥ/<BR>
samādhatte --- yadrūpāvacchinneti/ tathā ca yadrūpapadena<BR>
vahnyabhāvatvasyopādāne tadavacchinnaviṣayakasya 'vahnyabhāvavān<BR>
<BR>
<BR>
hradaḥ' iti<BR>
jñānasyānumitipratibandhakatve 'pi<BR>
vahnyabhāvatvāvacchinnaviṣayakajñānasāmānyāntargatasya 'vahnyabhāvaḥ'<BR>
ityākārakajñānasya 'hrado vahnimān'<BR>
ityākārakānumitipratibandhakatvaṃ nāsti/ ataḥ<BR>
vahnyabhāvavaddhradatvameva yadrūpapadena dhartavyam/<BR>
tadavacchinnaviṣayakajñānasāmānyasyānumitipratibandhakatvāt/<BR>
tadrūpāvacchinnatvaṃ ca vahnyabhāvavaddhrada evāsti na vanhyabhāva iti<BR>
nātivyāptiriti bhāvaḥ/ na ca tarhīti/ 'parvato vanhyabhāvavān' iti<BR>
bhramaviṣaye vanhyabhāve 'tivyāptivāraṇāya hi yathārthapadamupāttam/<BR>
niruktapariṣkāre tu yadrūpapadena na vanhyabhāvatvamupādātuṃ<BR>
<BR>
<BR>
śakyate/<BR>
tadavacchinnaviṣayakajñānasāmānyāntargatasya vanhyabhāvaḥ iti jñānasya<BR>
'parvato vanhimān' ityanumitipratibandhakatvābhāvāt/ tathā ca<BR>
vanhyabhāve 'tivyāptyaprasaktyā yathārthapadaṃ vyarthamiti bhāvaḥ/<BR>
jñānaviśeṣatātparyagrāhakatayeti/dya jñānapadena<BR>
anāhāryamapramāṇyajñānānāskanditaṃ niścayātmakaṃ ca jñānamatra<BR>
<BR>
<BR>
-----------------------------------------------<BR>
<BR>
<BR>
1. svanirūpitatveti/<BR>
svaṃ idaṃ rajatamitibhramīyā rajatatvaniṣṭhā prakāratā tannirūpitatvaṃ<BR>
śuktiniṣṭhaviśeṣyatāyāmasti/<BR>
<BR>
<BR>
evaṃ svaṃ<BR>
rajatatvaniṣṭhaprakāratā tadāśrayaḥ rajatatvaṃ tadabhāvavacchaktivṛttitvaṃ ca<BR>
viśeṣyatāyāmasti/ tādṛśaviśeṣyatānirūpakatvaṃ bhrame anirūpakatvaṃ<BR>
pramāyāmiti samanvayo bodhyaḥ/<BR>
<BR>
<BR>
-----------------------------------------------<BR>
<BR>
<BR>
vivakṣitamiti<BR>
sūcanāya yathārthapadamiti bhāvaḥ/ anāhāryatvaṃ<BR>
bādhakālīnecchājanyatvābhāvavattvam/ tadanupādāne 'hrado vanhimān'<BR>
iti bādhakajñānakāle 'hrade vanhyabhāvajñānaṃ bhavatu' itīcchayā<BR>
jāyamānasya 'hrado vanhyabhāvavān' iti jñānasyāpi<BR>
vanhyabhāvavaddhradatvāvacchinnaviṣayakajñānasāmānyāntargatatayā tasya<BR>
cānumitipratibandhakatvābhāvādavyāptisyāt bādhe/ tadvāraṇāya<BR>
pratibanadhakajñāne 'nāhāryatvaṃ niveśanīyam/ evaṃ<BR>
aprāmāṇyajñānānāskanditatvaṃ sāmānādhikaraṇyasambandhena<BR>
aprāmāṇyajñānābhāvaviśiṣṭatvam/ tadaniveśe 'yatra hrado vanhyabhāvavān'<BR>
iti jñānānantaraṃ 'idaṃ jñānaṃ apramā' iti jñānaṃ tatra<BR>
bādhajñānasyānumityapratibandhakatayā bādhe 'vyāptiḥ/ ataḥ tanniveśaḥ/<BR>
evaṃ niścayātmakatvāniveśe 'hrado vanhimān na vā' iti<BR>
saṃśayātmakajñānasya jñānasāmānyāntargatasya apratibandhakatayā avyāptiḥ<BR>
syāt/ ataḥ tanniveśaḥ/ tathā ca<BR>
yaddharmāvacchinnaviṣayakānāhāryāprāmāṇyajñānānāskanditaniścayasāmānyaṃ<BR>
prakṛtānumitipratibandhakaṃ taddharmāvacchinnatvaṃ hetudoṣasya lakṣaṇamiti<BR>
paryavasannam/<BR>
<BR>
<BR>
pare tvityādi/<BR>
pūrvasmin kalpe anumitipratibandhakaṃ yathārthaḥ jñānamiti<BR>
karmadhārayaḥ/ asmin kalpe anumitipratibandhakānāṃ yathārthajñānamiti<BR>
ṣaṣṭhītatpuruṣaḥ/ 'hrado vahnimān dhūmāt' ityatra 'hrado vanhimān'<BR>
<BR>
<BR>
<BR>
ityanumitipratibandhakaḥ vanhyabhāvavaddhradātmako bādhaḥ<BR>
tatprakārakayathārthajñānaṃ<BR>
ekajñānaviṣayaprakṛtahetutāvacchedakavattvasambandhena<BR>
'vanhyabhāvavaddhradavān dhūmaḥ' ityākārakaṃ tadviśeṣyatvaṃ<BR>
dhūme 'stīti dhūmasya duṣṭatvam/ 'parvato dhūmavān vanheḥ' ityatra<BR>
vyabhicāriṇi anumitipratibandhakaḥ<BR>
dhūmābhāvavadvṛttitvaviśiṣṭavanhirūpo vyabhicāraḥ<BR>
tatprakārakayathārthajñānaṃ uktasambandhena tādṛśavyabhicāravān vanhiḥ<BR>
ityākārakaṃ, tadviśeṣyatvaṃ vanhāvastīti lakṣaṇasamanvayaḥ/ nanu<BR>
'parvato vanhimān dhūmāt' ityatrātivyāptiḥ/ anumitipadena<BR>
'parvato dhūmavān' ityanumitimupādāya tatpratibandhako yo<BR>
vyabhicāraḥ dhūmābhāvavadvṛttivaviśiṣṭavanhirūpa<BR>
ekajñānaviṣayaprakṛtahetutāvacchedakavattvasambandhena tatprakārakaṃ yat<BR>
yathārthajñānaṃ tādṛśavanhimān dhūma ityākārakaṃ tadviśeṣyatvasya<BR>
dhūme sattvāt ityata āha - anumitipadasya<BR>
prakṛtānumitiparatayeti/<BR>
prakṛtapakṣatāvacchedakāvacchinnoddeśyaka-prakṛtasādhyatāvacchedakāvacch innavidheyakānumitiparatayetyarthaḥ/<BR>
tathā ca 'parvato vanhimān' ityanumitirevopādeyatayā<BR>
tatpratibandhakadoṣāprasiddhyā nātivyāptiriti bhāvaḥ/<BR>
darśitasambandheneti/<BR>
ekajñānaviṣayaprakṛtahetutāvacchedakavattvasambanadhenetyarthaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>savyabhicāranirūpaṇam</b><BR>
<BR>
<BR>
<b>AnTs_53     savyabhicāro'naikāntikaḥ / sa trividhaḥ / sādhāraṇāsādhāraṇānupasaṃhāribhedāt / tatra sādhyābhāvavadvṛttiḥ sādhāraṇo anaikāntikaḥ / yathā parvato vahnimān prameyatvād iti prameyatvasya vahnyabhāvavati hrade vidyamānatvāt / sarvasapakṣavipakṣavyāvṛtto'sādhāraṇaḥ / yathā śabdo nityaḥ śabdatvād iti / śabdatvaṃ sarvebhyo nityebhyo'ntyebhyaś ca vyāvṛttaṃ śabdamātravṛtti / anvayavyatirekadṛṣṭāntarahito'nupasaṃhārī / yathā sarvam anityaṃ prameyatvād iti / atra sarvasyāpi pakṣatvād dṛṣṭānto nāsti //</b><BR>
<BR>
<BR>
savyabhicāro 'naikāntikaḥ/ saḥ<BR>
trividhaḥ-sādhāraṇa-asādhāraṇa-anupasaṃhāribhedāt/<BR>
<BR>
<BR>
tatra sādhyābhāvavadvṛttiḥ<BR>
sādhāraṇaḥ/ yathā parvato vanhimān prameyatvāt/ atra prameyatvasya<BR>
vanhyabhāvavati (sādhyābhāvavati) hrade vidyamānatvāt/<BR>
<BR>
<BR>
sarvasapakṣavipakṣavyāvṛtto 'sādhāraṇaḥ/ yathā śabdo nityaḥ<BR>
śabdatvāt/ atra śabdatvaṃ sarvebhyaḥ nityebhyaḥ anityebhyo vyāvṛttam<BR>
śabdamātravṛtti/<BR>
<BR>
<BR>
anvayavyatirekadṛṣṭāntarahito 'nupasaṃhārī/ yathā sarvamanityaṃ<BR>
prameyatvāt/ atra sarvasyāpi pakṣatvāt dṛṣṭānto nāsti/<BR>
<BR>
<BR>
<b>dīpikā</b><BR>
<BR>
<BR>
savyabhicāraṃ<BR>
vibhajate---sa trividha iti/<BR>
<BR>
<BR>
sādhāraṇaṃ<BR>
lakṣayati---tatreti/ udāharati - yatheti/<BR>
<BR>
<BR>
asādhāraṇaṃ<BR>
lakṣayati---sarveti/<BR>
<BR>
<BR>
anupasaṃhāriṇo<BR>
lakṣaṇamāha---anvayeti/<BR>
<BR>
<BR>
<b>prakāśikā</b><BR>
<BR>
<BR>
sa trividha<BR>
itīti/ sāmānyalakṣaṇantu sādhāraṇādyanyatamatvaṃ sphaṭam/<BR>
<BR>
<BR>
mūle tatreti/<BR>
sādhāraṇādimadhya ityarthaḥ/ sādhyābhāvavadvṛttiriti/<BR>
sādhyatāvacchedakadharmasambandhāvacchinnapratiyogitākābhāvavannirūpitahetutāvacchedakasambandhāvacchinnādheyatāvānityarthaḥ/<BR>
tena 'vanhimān dhūmāt' ityādau hetumati parvatādau<BR>
tattatsādhyābhāvasya sambandhāntarāvacchinnasādhyasāmānyābhāvasya ca<BR>
sattve 'pi sādhyābhāvavati dhūmāvayavādau samavāyādinā<BR>
dhūmādervṛttitve 'pi ca nātivyāptiḥ/ atra ca sādhyābhāvavattāyāṃ<BR>
sambandhaviśeṣāvacchinnatvāniveśe 'vanhimān dhūmāt' ityādau<BR>
vanhyādyabhāvasya kālikasambandhena parvatādau vṛtterativyāptiḥ/<BR>
daiśikaviśeṣaṇatāviśeṣāvacchinnatvaniveśe<BR>
ghaṭatvābhāvādisādhyakavyabhicāriṇi sādhyābhāvasya ghaṭatvādeḥ<BR>
viśeṣaṇatāviśeṣaṇādhikaraṇāprasiddhyāvyāptiḥ/ ataḥ<BR>
sādhyatāvacchedakasaṃbandhena sādhyavattāgrahaṃ pratiyeya sambandhena<BR>
sādhyābhāvavattāniścayaḥ pratibandhakaḥ tena sambandhena sādhyābhāvavattvaṃ<BR>
vivakṣaṇīyam/ vanhyādau sādhye tādṛśasambandho daiśikāviśeṣaṇatā,<BR>
ghaṭatvābhāvādau ca sādhye samavāyastatheti na doṣaḥ/ 'kapisaṃyogī<BR>
etadvṛkṣatvāt' ityādau tādṛśasambandho<BR>
niravacchinnadaiśikaviśeṣaṇateti dik/<BR>
<BR>
<BR>
na ca<BR>
viruddhe 'tivyāptiriti bhramitavyam/<BR>
upadheyasaṅkare 'pyupādherasaṅkara iti nyāyāt, tasya<BR>
viruddhasādhāraṇye 'pi kṣativirahāt/ mūle sarvasapakṣavyāvṛtta iti/<BR>
sapakṣavattitvasāmānyābhāvavānityarthaḥ/ sarvapadaṃ<BR>
sapakṣavṛttitvasāmānyābhāvaniveśasphorakam/ sapakṣapadaṃ<BR>
niścitasādhyavadarthavadarthakam/<BR>
śabde 'nityatvasādhakaśabdatvādisaddhetāvapi pakṣe<BR>
sādhyasandehadaśāyāmasādhāraṇyasyeṣṭatvāt iti saṃpradāyavidaḥ/<BR>
<BR>
<BR>
navīnāstu ---<BR>
saddhetāvapi pakṣe sādhyasandehadaśāyāmasādhāraṇyasya<BR>
prakṛtaparāmarśakālikaviruddhaparāmarśadaśāyāṃ satpratipakṣasya ca<BR>
svīkāre bādhabhramadaśāyāṃ bādhasyāpyaṅgīkārāpatteḥ/ na hi vaiṣamye<BR>
yuktiṃ paśyāmaḥ/ evaṃ cātra sapakṣapadaṃ kevalasādhyavatparam/ 'śabdo<BR>
nityaḥ śabdatvāt' ityādisādhyavadavṛttihetoreva lakṣyateti na<BR>
ko 'pi doṣa iti prāhuḥ/<BR>
<BR>
<BR>
anvayeti/<BR>
anvayavyatirekadṛṣṭāntarahitatvaṃ ca<BR>
kiñcidviśeṣyakaniścayāviṣayasādhyakatve sati<BR>
kiñcidviśeṣyakaniścāviṣayasādhyābhāvakatvam/ navīnamate tu -<BR>
atyantābhāvāpratiyogitvaviśiṣṭasādhyādikatvamevānupasaṃhāratvim/<BR>
tajjñānasya vyatirekavyāptijñānapratibandhakatā/<BR>
<BR>
<BR>
<b>bālapriyā</b><BR>
<BR>
<BR>
sāmānyalakṣaṇaṃ<BR>
tviti/ savyabhicārasāmānyalakṣaṇaṃ tvityarthaḥ/<BR>
<BR>
<BR>
sādhyatāvacchedakasambandhetyādi/ sādhyaniṣṭhapratiyogitāyāṃ<BR>
sādhyatāvacchedakadharmāṃvacchinnatvāniveśe 'parvato vanhimān,<BR>
dhūmāt' ityatra dhūmasyāpi sādhāraṇahetvābhāsatvāpattiḥ/ tathā hi -<BR>
sādhyo vanhiḥ tanniṣṭhapratiyogitānirūpako 'bhāvaḥ<BR>
mahānasīyavanhyabhāvo 'pi tadvān parvataḥ tannirūpitavṛttitvasya dhūme<BR>
sattvāditi/ sādhyatāvacchedakadharmāvacchinnatvasya pratiyogitāyāṃ<BR>
niveśe tu mahānasīyavanhyabhāvo grahītuṃ na śakyate, tasya<BR>
<BR>
<BR>
mahānasīyatvasahitavanhitvāvacchinnapratiyogitākatve 'pi<BR>
kevalavanhitvāvacchinnapratiyogitākatvābhāvāt/ api tu<BR>
vanhirnāstīti pratītisiddhaḥ vanhisāmānyābhāva eva<BR>
vanhitvāvacchinnapratiyogitākaḥ tadvān hradādiḥ tannirūpitādheyatvaṃ<BR>
dhūme nāstīti nātivyāptiḥ/ evaṃ sādhyaniṣṭhapratiyogitāyāṃ<BR>
sādhyatāvacchedakasambandhāvacchinnatvāniveśe 'parvato vanhimān<BR>
dhūmāt' ityatraiva samavāyena vanhirnāstīti pratītisiddhasya<BR>
samavāyasambandhāvacchinnavanhitvāvacchinnapratiyogitākābhāvasyāpi<BR>
lakṣaṇaghaṭakatayā tadvān parvato 'pi tatra saṃyogena vanheḥ satve 'pi<BR>
samavāyena vanherabhāvāt, parvatanirūpitavṛttitvasya ca dhūme<BR>
sattvādativyāptiḥ/ sādhyatāvacchedakasambandhāvacchinnatvaniveśe tu<BR>
saṃyogasambandhāvacchinnavanhyabhāvasyaiva grāhyatayā tadvān hradādireva<BR>
tanniyapitādheyatvaṃ dhūme nāstīti nātivyāptiḥ/ ādheyatāyāṃ<BR>
hetutāvacchedakasambandhāvacchinnatvāniveśe<BR>
saṃyogasambandhāvacchinnavanhyabhāvavān dhūmāvayavo 'pi'<BR>
tannirūpitādheyatvaṃ dhūme 'stītyativyāptiḥ syāt/ tanniveśe tu<BR>
dhūmāvayavanirūpitasamavāyasambandhāvacchinnādheyatvasya dhūme sattve 'pi<BR>
saṃyogasambandhāvacchinnādheyatvaṃ nāstīti nātivyāptiḥ/ hetumati<BR>
parvatādāviti/ etacca hetoḥ<BR>
sādhyābhāvavannirūpitādheyatvamevāstīti sūcanārthamuktam/<BR>
tattatsādhyābhāvasyeti/ mahānasīyavanhyādyabhāvasyetyarthaḥ/<BR>
sambandhāntarāvacchinnāsādhyasāmānyābhāvasyeti/<BR>
sādhyatāvacchedakasaṃyogasambandhātiriktasamavāyasambandhāvacchinnapratiyogitākavanhitvāvacchinnābhāvasyetyarthaḥ/<BR>
<BR>
<BR>
<BR>
tatra ca<BR>
sādhyābhāvavattāyāmityādi/ sādhyābhāvavattāyāṃ yadi<BR>
sambandhaviśeṣāvacchinnatvaṃ na niveśyate tarhi<BR>
saṃyogasambandhāvacchinnavanhitvāvacchinnapratiyogitākābhāvasya<BR>
kālikasaṃbandhenādhikaraṇaṃ parvato 'pi bhavatīti tannirūpitādheyatvasya<BR>
dhūme sattvāt saddhetāvativyāptiḥ/<BR>
sādhyābhāvaniṣṭhasvarūpasambandhāvacchinnādheyatānirūpitādhikaraṇatvaṃ<BR>
sādhyābhāvavattvamiti vivakṣaṇe ca yadyapi vahnyabhāvasya<BR>
svarūpasambandhenādhikaraṇaṃ na parvataḥ, api tu hradādireva<BR>
tannirūpitādheyatvaṃ dhūme nāstīti ativyāptirvārayituṃ śakyate,<BR>
tathāpi 'paṭaḥ ghaṭatvābhāvavān dravyatvāt' ityatra<BR>
vyabhicāriṇyativyāptiḥ/ tathā hi- sādhyābhāvavati<BR>
ghaṭatvābhāvābhāvavati ghaṭatvavati ghaṭe dravyatvasattvāt ayaṃ<BR>
sādhāraṇavyabhicārī hetuḥ/ atra sādhyābhāvaḥ ghaṭatvābhāvābhāvaḥ<BR>
ghaṭatvarūpaḥ tasya svarūpasambandhenādhikaraṇamaprasiddham/ bhāvānāṃ<BR>
svarūpasambandhena kvāpyavṛtterityavyāptiḥ/ ataḥ<BR>
sādhyavattāgrahavirodhitāniyāmakasambandhena sādhyābhāvavattvaṃ<BR>
vivakṣaṇīyam/<BR>
1sādhyatāvacchedakasambandhāvacchinna-sādhyatāvacchedaka-dharmāvicchinna-sādhyaniṣṭhaprakāratānirūpita-<BR>
pakṣatāvacchedakāvacchinna-pakṣaniṣṭhaviśeṣyatāśālibuddhitvāvacchinnaṃ prati<BR>
yatsambandhāvacchisādadhyābhāvaniṣṭhaprakāratāśāliniścayaḥ pratibandhakaḥ sa<BR>
sambandhaḥ sādhyavattāgrahavirodhitāniyāmaka iti kathyate/ 'parvanto<BR>
dhūmavān vanheḥ' ityatra 'parvataḥ saṃyogena dhūmavān' iti<BR>
buddhiṃ prati 'parvataḥ svarūpasambandhena dhūmābhāvavān' iti niścayaḥ<BR>
pratibandhakaḥ iti svarūpasambandha eva<BR>
sādhyavattāgrahavirodhitāniyāmakaḥ tena sambandhena dhūmābhāvavān<BR>
ayogolakaḥ tannirūpitādheyatvaṃ vanhāvastīti lakṣaṇasamanvayaḥ/<BR>
'parvato vanhimān dhūmāt' ityatra 'parvataḥ saṃyogasambandhena<BR>
vanhimān' iti buddhiṃ prati vanhyabhāvasya svarūpasaṃbandhenādhikaraṇaṃ<BR>
parvata iti niścaya eva pratibandhakaḥ, na tu kālikasambandhena<BR>
vahnyabhāvādhikaraṇaṃ parvata iti niścayo 'pi tādṛśaniścayasattve 'pi<BR>
'parvataḥ saṃyogena vahnimān' iti buddherutpatteḥ/ tathā ca<BR>
svarūpasambandhasyaiva<BR>
<BR>
<BR>
sādhyavattāgrahavirodhatāniyāmakatayā tena sambandhena<BR>
vahnyabhāvādhikaraṇaṃ hradādireva tannirūpitādheyatvaṃ dhūme nāstīti<BR>
nātivyāptiḥ/ 'ghaṭatvābhāvavān dravyatvāt'<BR>
<BR>
<BR>
ityatra 'paṭo<BR>
ghaṭatvābhāvavān' iti sādhyavattābuddhiṃ prati paṭaḥ<BR>
ghaṭatvābhāvābhāvavān (samavāyena ghaṭatvavān) ityākārakaḥ<BR>
niścayaḥ pratibandhaka iti samavāyaḥ<BR>
sādhyavattāgrahavirodhitāniyāmakasambandhaḥ tena sambandhena<BR>
sādhyābhāvādhikaraṇaṃ ghaṭaḥ tannirūpitādadheyatvaṃ dravyatve 'stīti<BR>
nāvyāptiḥ/ 'ayaṃ vṛkṣaḥ kapisaṃyogī etadvṛkṣatvāt' ityatra 'vṛkṣaḥ<BR>
kapisaṃyogī'ti buddhiṃ prati 'vṛkṣaḥ<BR>
niravacchinnadaiśikaviśeṣaṇatāsambandhena kapisaṃyogābhāvavān'<BR>
iti<BR>
<BR>
<BR>
-----------------------------------------<BR>
<BR>
<BR>
1.<BR>
sādhyatāvacchedakasambandhena sādhyatāvacchedakadharmeṇa ca<BR>
sādhyaprakārakajñānaṃ prati yena sambandhena sādhyābhāvaprakārakaniścayaḥ<BR>
pratibandhakaḥ sa sādhyavattāgrahavirodhitāniyāmaka iti kathyate/<BR>
tadeva pariṣkṛtyāha - sādhyatāvacchedakasambandhāvacchinnetyādinā/<BR>
<BR>
<BR>
----------------------------------------<BR>
<BR>
<BR>
niścaya eva pratibandhakaḥ<BR>
na tu sāvacchinnaviśeṣaṇatāsambandhena kapisaṃyogābhāvavāniti<BR>
niścayaḥ vṛkṣaḥ mūlāvacchedena kapisaṃyogābhāvavāniti niścaye<BR>
satyapi vṛkṣaḥ agre kapisaṃyogavāniti buddhyutpatteḥ/ tathā ca<BR>
sādhyavattāgrahavirodhitāniyāmakena niravacchinnaviśeṣaṇatāsambandhena<BR>
kapisaṃyogābhāvavān 1guṇādireva tannirūpitādheyatvaṃ<BR>
<BR>
<BR>
etadvṛkṣatve nāstīti<BR>
nātivyāptiḥ/ tathā ca<BR>
sādhyatāvacchedakāvacchinnasādhyatāvacchedakasambandhāvacchinnasādhyaniṣṭha-<BR>
<BR>
<BR>
pratiyogitānirūpakābhāvaniṣṭhasādhyavattāgrahavirodhitāniyāmakasambanadhāvacchinnādadheyatānirūpitādhikaraṇatāvannirūpita-<BR>
<BR>
<BR>
<BR>
hetutāvacchedakasambandhāvacchinnādheyatāvān sādhāraṇa iti<BR>
phalitam/<BR>
<BR>
<BR>
nanvevamapi 'ghaṭaḥ<BR>
dravyaṃ guṇakarmānyatvaviśiṣṭasattvāt' ityatra saddhetāvativyāptiḥ,<BR>
dravyatvarūpasādhyābhāvavati guṇe sattāyāḥ sattvena<BR>
viśiṣṭaśuddhayoranatirekāt guṇakarmānyatvaviśiṣṭasattāyāmapi<BR>
sādhyābhāvavannirūpitādhayatāyāḥ sattvāt ityata āha - digiti/<BR>
sādhyābhāvavannirūpitādheyatāvacchedakahetutāvacchedakavattvaṃ<BR>
sādhāraṇatvamitivivakṣitam/ viśiṣṭasattāyāḥ sattātvenaiva rūpeṇa<BR>
guṇavṛttitayā sādhyābhāvavadguṇanirūpitādheyatāvacchedakaṃ<BR>
sattātvameva na tu guṇakarmānyatvaviśiṣṭasattātvarūpaṃ<BR>
hetutāvacchedakamiti nātivyāptiriti bhāvaḥ/<BR>
<BR>
<BR>
nanu 'śabdo nityaḥ<BR>
kṛtakatvāt' ityatra viruddhe 'pi<BR>
nityatvarūpasādhyābhāvavadghaṭavṛttitvaṃ kṛtakatve 'stīti<BR>
sādhāraṇalakṣaṇasyātivyāptiriti śaṅkate - na ca viruddha iti/<BR>
upadheyasaṅkare 'pīti/ ekasmin aneke doṣāḥ saṃbhavantīti bhāvaḥ/<BR>
upadheyasaṅkare 'pi - duṣṭasya ekatve 'pi upādherasaṅkaraḥ -<BR>
doṣasyabhinnatā/<BR>
<BR>
<BR>
------------------------------------------<BR>
<BR>
<BR>
1. guṇādireveti/ na<BR>
tu vṛkṣaḥ, tatra mūlādyavacchinnaviśeṣaṇatāsambanadhanaiva<BR>
kapisaṃyogābhāvasattvāditi bhāvaḥ/<BR>
<BR>
<BR>
------------------------------------------<BR>
<BR>
<BR>
asādhāraṇalakṣaṇe<BR>
sapakṣaśabdasya niścitasādhyavānityarthaḥ/ viśeṣyatāsambandhena<BR>
sādhyaprakārakaniścayavāniti yāvat/ sapakṣavṛttitvasāmānyābhāvavān<BR>
sapakṣavṛttitvatvāvacchinnapratiyogitākābhāvavān asādhāraṇa iti<BR>
phalitam/ te 1saddhetorapi yatkiñcitsapakṣavṛttitvābhāvasattvāt<BR>
asādhāraṇatvaṃ syādityākṣepasya nāvasaraḥ/ śabdo 'nityaḥ śabdatvāt<BR>
ityatra saddhetau pakṣe śabde 'nityatvarūpasādhyasandehadaśāyāṃ<BR>
sādhyaprakārakaniścayavān śabdo na bhavati api tu ghaṭādireva,<BR>
tadavṛttitvaṃ śabdatve astīti śabdatvasya asādhāraṇatvam/ yadā tu<BR>
śabde 'nityatvaniścayo 'sti tadā śabdo 'pi<BR>
sādhyaprakārakaniścayavattvāt sapakṣaḥ tadavṛttitvaṃ śabdatve nāstīti<BR>
nāsādhāraṇyam/ tathā cāsādhāraṇyamanityadoṣa iti prācīnāḥ/<BR>
navīnāstu - saddhetoḥ kādācitkamasādhāraṇyaṃ necchanti/ tanmate<BR>
sapakṣapadaṃ sādhyavanmātraparam/ sādhyavadvṛttitvasāmānyābhāvaḥ<BR>
asādhāraṇyam/ saddhetau pakṣe sādhyasandehadaśāyāmapi pakṣaḥ sādhyavān<BR>
<BR>
<BR>
bhavatīti tadavṛttitvaṃ<BR>
hetau nāstīti nāsādhāraṇyam/<BR>
<BR>
<BR>
kiñcidviśeṣyaketi/<BR>
yatra kutrāpi sādhyaṃ niścitaṃ cet tadviśeṣyakaniścayaprakārībhūtaṃ<BR>
sādhyaṃ bhavet/ sarvamabhidheyaṃ prameyatvādityatra tu sarvasya pakṣatvāt<BR>
abhidheyatvaṃ na kvāpi niścitam/ ataḥ<BR>
kiñcidviśeṣyakaniścayāprakārībhūtaṃ sādhyaṃ bhavati tādṛśasādhyakaśca<BR>
heturbhavati/ paraṃ tu atra sādhyābhāvasyāpratiddhatayā<BR>
kiñcidviśeṣyakaniścayāviṣayasādhyābhāvakatvamiti dalaṃ na samanveti/<BR>
ato navīnāḥ atyantābhāvāpratiyogisādhyādikatvamanupasaṃhāritvam<BR>
ityāhaḥ/ nanu ghaṭo 'bhidheyaḥ prameyatvāt ityatra<BR>
<BR>
<BR>
saddhetāvapi<BR>
<BR>
<BR>
----------------------------------------<BR>
<BR>
<BR>
1. saddhetorapīti/<BR>
śabdo 'nityaḥ śabdatvādityatra ghaṭādirūpasapakṣavṛttitvābhāvasya śabdatve<BR>
sattvādityarthaḥ/ śabde 'nityatvaniścayadaśāyāmasya saddhetutvāt<BR>
yatkiñcinniścitasādhyavatpadena ghaṭādikamupādāya tadavṛttitvasattvāt<BR>
ativyāptiḥ prasaktā/ sāmānyābhāvaniveśe ca<BR>
sapakṣabhūtaśabdavṛttitvasatvena sapakṣavṛttitvatvāvacchinnābhāvo nāstīti<BR>
nātivyāptiriti bhāvaḥ/<BR>
<BR>
<BR>
----------------------------------------<BR>
<BR>
<BR>
atyantābhāvāpratiyogisādhyakatvasattvādanupasaṃhāritvāpattiriti<BR>
cet - na/ iṣṭāpatteḥ/ tatra anupasaṃhāritvajñānena<BR>
<BR>
<BR>
vyatirekavyāptijñānasya pratibandhena<BR>
vyatirekavyāptijñānahetukānumitirna jāyate/<BR>
anvayavyāptijñānamūlā anumitistu nirābādhaiva/<BR>
kathamanupasaṃhāritvajñānasya vyatirekavyāptijñānapratibandhakatvamiti<BR>
cet-ittham/ sādhyam atyantābhāvāpratiyogi iti jñānakāle<BR>
sādhyam atyantābhāvapratiyogi iti jñānaṃ yathā na bhavati, tathā<BR>
sādhyapratiyogikaḥ atyantābhāvaḥ iti jñānaṃ ca na bhavati/ tathā ca<BR>
sādhyapratiyogikātyantābhāvaghaṭitavyatirekavyāptijñānamapi na<BR>
bhavatīti/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>viruddhanirūpaṇam</b><BR>
<BR>
<BR>
<b>AnTs_54     sādhyābhāvavyāpto hetur viruddhaḥ / yatra śabdo nityaḥ kṛtakatvād iti / kṛtakatvaṃ hi nityatvābhāvenānityatvena vyāptam //</b><BR>
<BR>
<BR>
sādhyābhāvavyāpto<BR>
heturviruddhaḥ/ yathā śabdo nityaḥ kāryatvāt (kṛtakatvāt) ghaṭavat/<BR>
(atra kṛtakatvam hi nityatvābhāvenānityatvena vyāptam)/<BR>
<BR>
<BR>
___________________________________________________________________________<BR>
<BR>
<BR>
<b>satpratipakṣanirūpaṇam</b><BR>
<BR>
<BR>
<b>AnTs_55     yasya sādhyabhāvasādhakaṃ hetvantaraṃ vidyate sa satpratipakṣaḥ / yathā śabdo nityaḥ śrāvaṇatvāc chabdatvavad iti / śabdo'nityaḥ kāryatvād ghaṭavad iti //</b><BR>
<BR>
<BR>
yasya sādhyābhāvasādhakaṃ hetvantaraṃ vidyate sa satpratipakṣaḥ/ yathā śabdaḥ nityaḥ<BR>
śrāvaṇatvāt, śabdaḥ anityaḥ kāryatvāt ghaṭavat/<BR>
<BR>
<BR>
___________________________________________________________________________<BR>
<BR>
<b>asiddhanirūpaṇam</b><BR>
<BR>
<BR>
<b>AnTs_56     asiddhas trividhaḥ / āśrayāsiddhaḥ svarūpāsiddho vyāpyatvāsiddhaś ceti / āśrayāsiddho yathā gaganāravindaṃ surabhy aravindatvāt sarojāravindavat / atra gaganāravindam āśrayaḥ / sa ca nāsty eva / svarūpāsiddho yathā śabdo guṇaś cākṣuṣatvāt / atra cākṣuṣatvaṃ śabde nāsti śabdasya śrāvaṇatvāt / sopādhiko vyāpyatvāsiddhaḥ / sādhyavyāpakatve sati sādhanāvyāpaka upādhiḥ / sādhyasamānādhikaraṇātyantābhāvāpratiyogitvaṃ sādhyavyāpakatvam / sādhanavann iṣṭātyantābhāvapratiyogitvaṃ sādhāraṇāvyapakatvam / parvato dhūmavān vahnimattvād ity atrārdrendhasaṃyoga upādhiḥ / tathā hi / yatra dhūmas tatrārdrendhnasaṃyoga iti sādhyavyāpakatā / yatra vahnis tatrārdrendhanasaṃyogābhāvād iti sādhanāvyāpakatā / evaṃ sādhyavyāpakatve sati sādhanāvyāpakatvād ardrendhanasaṃyoga upādhiḥ / sopādhikatvād vahnimattvaṃ vyāpyatvāsiddham //</b><BR>
<BR>
<BR>
asiddhaḥ trividhaḥ -<BR>
āśrayāsiddhaḥ svarūpāsiddhaḥ vyāpyatvāsiddhaśceti/<BR>
<BR>
<BR>
āśrayāsiddho yathā -<BR>
gaganāravindaṃ surabhi aravindatvāt sarojāravindavat/ atra<BR>
gaganāravindamāśrayaḥ/ sa ca nāstyeva/<BR>
<BR>
<BR>
svarūpāsiddho yathā -<BR>
śabdaḥ guṇaḥ cākṣuṣatvāt/ atra cākṣaṣatvaṃ śabde nāsti, śabdasya<BR>
śrāvaṇatvāt/<BR>
<BR>
<BR>
sopādhikaḥ<BR>
vyāpyatvāsiddhaḥ/<BR>
<BR>
<BR>
<b>dīpikā</b><BR>
<BR>
<BR>
viruddhaṃ lakṣayati -<BR>
sādhyeti/<BR>
<BR>
<BR>
satpratipakṣaṃ lakṣayati -<BR>
yasyeti/<BR>
<BR>
<BR>
asiddhaṃ vibhajate -<BR>
asiddha iti/<BR>
<BR>
<BR>
āśrayāsiddhamudāharati<BR>
- gaganeti/<BR>
<BR>
<BR>
svarūpāsiddhamudāharati<BR>
- yatheti/<BR>
<BR>
<BR>
vyāpyatvāsiddhasya<BR>
lakṣaṇamāha - sopādhika iti/<BR>
<BR>
<BR>
<b>prakāśikā</b><BR>
<BR>
<BR>
sādhyābhāvavyāpta<BR>
iti/ sādhyābhāvavyāptiḥ sādhyavadavṛttitvam/ asādhāraṇyasya tu<BR>
niścitasādhyavadavṛttitvarūpatayā nābhedaḥ/ navīnamate tu -<BR>
sādhyābhāvasya vyatirekavyāptiḥ sādhyavyāpakābhāvapratiyogitvarūpeti<BR>
nāsādhāraṇyābhedaḥ/ etādṛśavyāptiviśiṣṭahetumattājñānaṃ<BR>
sākṣādanumitipratibandhakamiti dhyeyam/<BR>
<BR>
<BR>
yasya<BR>
sādhyābhāvetyādi/ yatsambandhi yatsādhyaṃ tadabhāvavyāpyahetvantarasya<BR>
jñānaṃ pakṣe 'sti sa satpratipakṣa ityarthaḥ/ prakṛtasādhyavyāpyatvena<BR>
jñāyamāno yaḥ prakṛtahetuḥ tato 'nyasmin hetau<BR>
sāṃdhyābhāvavyāpyatvajñānadaśāyāmeva tasya satpratipakṣateti sūcanāya<BR>
hetvantaramiti iti prāñcaḥ/ navīnāḥ punarevaṃ varṇayanti -<BR>
yatsambandhisādhyābhāvavyāpyahetvantarasya pakṣe sattvaṃ sa tathāvidha<BR>
ityartha iti/<BR>
<BR>
<BR>
āśrayāsiddho yatheti/<BR>
āśrayāsiddhiśca pakṣe pakṣatāvacchedakavirahaḥ, pakṣatāvacchedakavirahavān<BR>
pakṣo vā/ sa ca<BR>
<BR>
<BR>
nāstyeveti/<BR>
aravindasya prasiddhatvāt 'saviśeṣaṇehi' iti nyāyena aravinde<BR>
gaganīyatvaṃ nāstīti paryavasitor'thaḥ/<BR>
<BR>
<BR>
svarūpāsiddhiśca pakṣe<BR>
hetvabhāvaḥ hetvabhāvavān pakṣo vā/<BR>
<BR>
<BR>
nanu sopādhikasya<BR>
atiriktasya sadbhāvāt katha pañcahetvābhāsā ityata āha -<BR>
sopādhika iti/ vyāpyatvāsiddhiḥ vyāptyabhāvaḥ, tasyāḥ<BR>
sopādhikahetau niyamena sattvāt sopādhiko vyāpyatvāsiddha eva na<BR>
tvatirikto<BR>
<BR>
<BR>
hetvābhāsa iti<BR>
bhāvaḥ/ upādherdeṣatvamasambhavīti dīpikāyāṃ vyaktībhaviṣyatyagre/<BR>
<BR>
<BR>
atredamavadheyam -<BR>
sādhye sādhyatāvacchedakābhāvaḥ sādhyāprasiddhiḥ/ hetau<BR>
hetutāvacchedakābhāvaḥ sādhanāprasiddhiḥ/ yathā kāñcanamayavahrimān<BR>
kāñcanamayadhūmāt ityādau/ tadgrahadaśāyāṃ<BR>
hetutāvacchedakaviśiṣṭe<BR>
sādhyatāvacchedakaviśiṣṭavyāptigrahapratibandhaḥ phalam/<BR>
tayorvyāpyatvāsiddhāvantarbhāvāt na hetvābhāsādhikyamiti/<BR>
<BR>
<BR>
<b>bālapriyā</b><BR>
<BR>
<BR>
sādhyābhāvavyāptiḥ<BR>
sādhyavadavṛttitvamiti/ sādhyābhāvavyāptiḥ,<BR>
sādhyābhāvābhāvavadavṛttitvam/ tacca sādhyavadavṛttitvameva,<BR>
sādhyābhāvābhāvasya sādhyātmakatvāditi bhāvaḥ/ asādhāraṇyaṃ<BR>
niścitasādhyavadavṛttitvam, virudhdatvaṃ tu sādhyavadavṛttitvamiti<BR>
tayorbheda iti bhāvaḥ/ navīnamate sādhyavadavṛttitvameva<BR>
asādhāraṇyam, ataḥ tanmatānusāreṇa asādhāraṇyavilakṣaṇaṃ<BR>
virodhapadārthamāha - navīnamate tviti/ sādhyābhāvasya<BR>
vyatirekavyāptiḥ sādhyābhāvābhāvavyāpakībhūtābhāvapratiyogitvam<BR>
sādhyavyāpakībhūtābhāvapratiyogitvaparyavasitam/ śabdaḥ nityaḥ<BR>
kṛtakatvāt ityatra sādhyaṃ nityatvam, tadvyāpakībhūtaḥ abhāvaḥ<BR>
kṛtakatvābhāvaḥ tatpratiyogitvaṃ kṛtakatve 'stīti lakṣaṇasamanvayaḥ/<BR>
sākṣādanumitipratibandhakamiti/ tadvattābuddhiṃ prati<BR>
tadabhāvavyāpyavattājñānasya pratibandhakatvāt śabdaḥ nityaḥ<BR>
ityanumitiṃ prati<BR>
nityatvābhāvanirūpitavyatirekavyāptimaddhetumattājñānasya<BR>
nityatvavyāpakībhūtābhāvapratiyogikṛtakatvavān śabda iti<BR>
virodhajñānasya tadabhāvavyāpyavattājñānarūpatayā pratibandhakatvamiti<BR>
bhāvaḥ/<BR>
<BR>
<BR>
virodhiparāmarśadvayakāla eva satpratipakṣatvamiti prāñcaḥ/<BR>
parāmarśābhāvakāle 'pi prakṛtahetoryatsādhyaṃ<BR>
tadabhāvavyāpyahetvantaraṃ pakṣe 'sti cet satpratipakṣatvaṃ bhavatyeveti<BR>
navīnāḥ/ tadāha - yatsambandhi-yatsādhyamityādi/ yatsambandhītyasya<BR>
yaddhetusambanadhītyarthaḥ/ tathā ca yaddhetusambandhi yatsādhyaṃ<BR>
tadabhāvavyāpyahetvantarasya jñānaṃ tatpakṣe 'sti sa satpratipakṣaḥ/ yathā<BR>
śabdo 'nityaḥ kṛtakatvāt ityatra kṛtakatvasambandhi anityatvarūpaṃ<BR>
sādhyam, tādṛśānityatvābhāvavyāpyaśrāvaṇatvarūpaṃ hetvantar tajjñānaṃ<BR>
śabdarūpe pakṣe 'stīti saḥ kṛtakatvahetuḥ satpratipakṣaḥ/<BR>
yādṛśahetusādhyatvenābhimatadharmābhāvavyāpyahetvantaravattājñānaviṣayaḥ<BR>
pakṣo bhavati tādṛśahetuḥ satpratipakṣa iti yāvat/<BR>
hetvantaraviśeṣyakaprakṛtasādhyābhāvavyāpyatvaprakārakajñānakālīnaprakṛtasādhyavyāpyatvaprakārakajñānaviśeṣyabhūto<BR>
hetuḥ satpratipakṣa iti phalitor'thaḥ/ yatsambandhisādhyetyādi/<BR>
yādṛśahetusambandhi yat sādhyaṃ tadabhāvavyāpyahetvantarasattvaṃ pakṣe<BR>
tādṛśo hetuḥ satpratipakṣaḥ/ kṛtakatvasambandhi anityatvaṃ tadabhāvaḥ<BR>
nityatvamaṃ tadvyāpyaṃ hetvantaram śrāvaṇatvam tat pakṣe<BR>
śabde 'satīti kṛtakatvaṃ satpratipakṣam/<BR>
<BR>
<BR>
āśrayāsiddhiśca pakṣe<BR>
pakṣatāvacchedakaviraha iti/ gaganāravindaṃ surabhītyatra<BR>
gaganīyatvaviśiṣṭamaravindaṃ pakṣaḥ/ tatra pakṣe aravinde gaganīyatvaṃ<BR>
pakṣatāvacchedakaṃ nāstīti aravindaniṣṭhaḥ gaganīyatvābhāvo vā<BR>
gaganīyatvābhāvaviśiṣṭamaravindaṃ vā āśrayāsiddhirityarthaḥ/<BR>
saviśeṣaṇe hīti nyāyeneti/ 'saviśeṣaṇe hi vidhiniṣedhau sati<BR>
viśeṣye bādhe viśeṣaṇamupasaṃkrāmataḥ' iti nyāyaḥ/<BR>
viśeṣaṇaviśiṣṭhe vidhirvā niṣedho kriyamāṇaḥ viśeṣye<BR>
vidherniṣedhasya vā bādhe sati viśeṣaṇe vidhirvā niṣedho vā<BR>
saṃkrāmatīti nyāyasyārthaḥ/ yathā śikhī dhvasta ityatra<BR>
śikhāviśiṣṭapuruṣe vidhīyamānaḥ dhvaṃsaḥ puruṣe bādhāt<BR>
viśeṣaṇabhūtāṃ śikhāmāskandatīti śikhī dhvasta iti vākyāt<BR>
śikhāyāṃ dhvastatvaṃ paryavasyati, tathā gaganāravindaṃ nāstītyukte<BR>
abhāvarūpo niṣedhaḥ aravinde bādhitatvāt<BR>
gaganīyatvarūpaviśeṣaṇamāskandatīti 1gaganīyatvābhāvo paryavasyatīti<BR>
bhāvaḥ/<BR>
<BR>
<BR>
nanu sopādhike<BR>
hetau upādhereva doṣatvamastu, kiṃ vyāpyatvāsiddheḥ<BR>
doṣatvenetyatrāha - upādherdeṣatvamasambhavīti/ vyaktībhaviṣyatīti/<BR>
'upādhistu vyabhicārajñānadvārā vyāptijñānapratibandhakaḥ' iti<BR>
grantheneti śeṣaḥ/<BR>
<BR>
<BR>
nanu<BR>
sādhyāprasiddhisādhanāpratiddhyorapi hetvābhāsatvāt tayorakathanena<BR>
nyūnatetyāśaṅkya tayorvyāpyatvāsiddhāvantarbhāvamāha - atre<BR>
damavadheyamiti/ kāñcanamayatvābhāvavān vahniḥ<BR>
ityākārakasādhyāprasiddhijñānadaśāyāṃ<BR>
<BR>
<BR>
kāñcanamayatvaviśiṣṭavahnijñānāsambhavāt<BR>
'kāñcanamayatvaviśiṣṭavahnivyāpyadhūmavān' iti parāmarśe<BR>
kāñcanamayatvaviśiṣṭavahnibhānaṃ prati sādhyāprasiddhijñānaṃ<BR>
<BR>
<BR>
pratibandhakam/ evaṃ<BR>
kāñcanamayatvābhāvavān dhūma ityākarakasādhanāprasiddhijñānadaśāyāṃ<BR>
'vahnivyāpyakāñcanamayadhūmavān parvata' iti parāmarśo na<BR>
sambhavati/ dhūmaviśeṣyakakāñcanamayatvaprakārakajñānaṃ prati<BR>
dhūmaviśeṣyakakāñcanamayatvābhāvaprakārakajñānasya pratibandhakatvāt/<BR>
tathā ca anumitijanakaparāmarśapratibandhakajñānaviṣayatayā<BR>
sādhyāprasiddhisādhanāprasiddhyorhetvābhāsatvam/ kathaṃ<BR>
vyāpyatvāsiddhāvanayorantarbhāva iti cet-śrūyatām/<BR>
hetutāvacchedakaviśiṣṭahetuvyāpakasādhyatāvacchedakaviśiṣṭasādhyasāmānādh ikaraṇyaṃ<BR>
hi vyāptiḥ/ sādhanāprasiddhisthale<BR>
hetutāvacchedakaviśiṣṭahetvabhāvāt<BR>
tādṛśahetughaṭitavyāptyabhāvarūpaṃ vyāpyatvāsiddhiḥ, sādhyāprasiddhisthale<BR>
sādhyatāvacchedakaviśiṣṭasādhyābhāvāt<BR>
tādṛśasādhyaghaṭitavyāptyabhāvavāt vyāpyatvāsiddhiḥ ityevaṃ<BR>
tayorvyāpyatvāsiddhāvantarbhāva iti/<BR>
<BR>
<BR>
<b>///</b><BR>
<BR>
<BR>
<b>----------------------------------------</b><BR>
<BR>
<BR>
1. gaganīyatvābhāve<BR>
paryavasyatīti/ etena paramamūle 'gaganāravindamāśrayaḥ, sa ca<BR>
nāsatyeva' iti vākyamasaṃgatam/ gaganāravindamityasya hi<BR>
gaganīyatvaviśiṣṭamaravindamityarthaḥ/ tatrāravindasya sattvāt tatra<BR>
nāstitvabādhāt - iti śaṅkā nirākṛtā aravinde<BR>
gaganīyatvābhāva ityeva 'sa ca nāstyeva' iti vākyasthārthaḥ<BR>
paryavasitaḥ, tatra cānupapatyabhāvāditi/<BR>
<BR>
<BR>
-----------------------------------------<BR>
<BR>
<BR>
<b>tarkasaṅgrahaḥ</b><BR>
<BR>
<b>upādhinirūpaṇam</b><BR>
<BR>
<BR>
<BR>
sādhyavyāpakatve<BR>
sati sādhanāvyāpakatvaṃ upādhitvam/<BR>
sādhyasamānādhikaraṇātyantābhāvāpratiyogitvaṃ sādhyavyāpakatvam/<BR>
sādhanavanniṣṭhātyantābhāvapratiyogitvaṃ sādhanāvyāpakatvam/ (yathā)<BR>
parvataḥ dhūmavān vahneḥ ityatra ārdrendhanasaṃyogaḥ upādhiḥ/ yatra<BR>
dhūmaḥ tatra ārdrendhanasaṃyoga iti sādhyavyāpakatayā/ yatra vahniḥ tatra<BR>
ārdrendhanasaṃyoga iti nāsti/ ayogolake<BR>
ārdrenadhanasaṃyogābhāvāt/ evaṃ sādhyavyāpakatve sati<BR>
sādhanāvyāpakatvāt ārdrendhanasaṃyoga upādhiḥ/ sopādhikatvāt<BR>
vahnimattvaṃ vyāpyatvāsiddham/<BR>
<BR>
<BR>
<b>dīpikā</b><BR>
<BR>
<BR>
upādherlakṣaṇamāha -<BR>
sādhyeti/ upādhiścaturvidhaḥ - kevala - sādhyavyāpakaḥ,<BR>
pakṣadharmāvacchinnasādhyavyāpakaḥ, sādhanāvacchinnasādhyavyāpakaḥ,<BR>
udāsīnadharmāvacchinnasādhyavyāpakaśceti/ ādyaḥ ārdrendhanasaṃyogaḥ/<BR>
dvitīyo yathā - vāyuḥ pratyakṣaḥ pratyakṣasparśāśrayatvāt ityatra<BR>
bahirdravyatvāvacchinnapratyakṣatvavyāpakaṃ udbhūtarūpavattvam/ tṛtīyo<BR>
yathā - prāgabhāvo vināśī janyatvāt ityatra<BR>
janyatvāvacchinnānityatvavyāpakaṃ bhāvatvam/ caturtho yathā - prāgabhāvo<BR>
vināśī prameyatvāt ityatra janayatvāvacchinnānityatvavyāpakaṃ<BR>
bhāvatvam/<BR>
<BR>
<BR>
<b>prakāśikā</b><BR>
<BR>
<BR>
sādhyavyāpakatva<BR>
iti/ sādhyavyāpakatvasādhanāvyāpakatve ekarūpeṇa ekasambandhena ca<BR>
grāhye/ tena 'vahnimān dhūmāt' ityādau tattadvahnau vahnitvena<BR>
sādhyavyāpakatvasya tattadvanhitvena sādhanāvyāpakatvasya ca sattve 'pi<BR>
nātivyāptiḥ, na vā saṃyogena sādhyavyāpakasya vahneḥ samavāyena<BR>
sādhanāvyāpakatve 'pi tatrātivyāptiḥ/ mūloktopādhi lakṣaṇe 'vyāptiṃ<BR>
vārayituṃ lakṣyabhedena lakṣaṇabhedaṃ pradarśayati - upādhiścaturvidha<BR>
iti/ yaddharmaviśiṣṭasādhyavyāpakatvaṃ taddharmaviśiṣṭasādhanāvyāpakatvaṃ<BR>
lakṣaṇe niveśanīyam/ anyathā<BR>
parvatatvātmakapakṣadharmāvacchinnasādhyavyāpakasya kasyacit<BR>
dhūmatvāvacchinnāvyāpakatvāt ativyāptiḥ syāditi dhyeyam/<BR>
udāsīneti/ pakṣadharmasādhanadharmābhyāṃ bhinnetyarthaḥ/ bahirdravyatvam -<BR>
ātmānyadravyatvam/ idaṃ kevalapratyakṣatvasyaiva sādhyatvānusāreṇa/<BR>
prāgabhāvo vināśī janyatvāditi/ atra janyatvaṃ pakṣadharmo na bhavatīti<BR>
sādhanāvacchinnasādhyavyāpakatvaghaṭitalakṣaṇam/ anityatvavyāpakatiti/<BR>
vināśitvavyāpakamityarthaḥ/ janyatvasyodāsīnatvaṃ sampādayituṃ<BR>
prameyatvāditi/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
sādhyavyāpakatve sati sādhanāvyāpakatvarūpaṃ mūloktamupādhilakṣaṇam<BR>
'parvato vahnimān dhūmāt' ityādisaddhetau tattadvahnau<BR>
(mahānasīyādivahnau) ativyāptam/ mahānasīyavahnerapi vahnitvena<BR>
rūpeṇa vahnisāmānyarūpasādhyavyāpakatvāt mahānasīyavahnitvena<BR>
rūpeṇa sādhanāvyāpakatvācca/ sādhanavati dhūmavati vartate<BR>
mahānasīyavahnitvena rūpeṇa mahānasīyavahnerabhāvāt/ evaṃ tatraiva<BR>
ālokasyopādhitvāpattiḥ/ vahnimati sarvatra saṃyogasambandhena<BR>
ālokasya vidyamānayatā saṃyogasambandhena sādhyavyāpakatvāt/ evaṃ<BR>
sādhanadhūmavati parvate samavāyasambandhena ālokasyāvidyamānatayā<BR>
samavāyasambandhena sādhanāvyāpakatvāccetyāśaṅkyāha -<BR>
sādhyavyāpakatvasādhanāvyāpakatve iti/ tathā ca ye sambandhena yena<BR>
rūpeṇacopādheḥ sādhyavyāpakatvam, tenaiva sambandhena tenaiva rūpeṇa<BR>
ca tasya sādhanāvyāpakatvaṃ vivakṣitam/ ato vahnitvena<BR>
vahnivyāpakasya mahānasīyādivahneḥ mahānasīyavahnitvena<BR>
dhūmāvyāpakatve 'pi vahnitvena dhūmāvyāpakatvaṃ nāstīti<BR>
nātivyāptiḥ/ evaṃ saṃyogena vahnivyāpakasya ālokasya samavāyena<BR>
dhūmāvyāpakatve 'pi tenaiva saṃyogasambandhena dhūmāvyāpakatvaṃ<BR>
nāstīti nātivyāptiriti bhāvaḥ/ vahnitvena sādhyavyāpakatvasyeti/<BR>
sādhyavanniṣṭhātyantābhāvapratiyogitānavacchedakavahnitvavattvasyetyarthaḥ/<BR>
tattadvahnitvena sādhanāvyāpakatvasyeti/<BR>
sādhanavanniṣṭhātyantābhāvapratiyogitāvacchedakatattadvahnitvavattvasyetyarthaḥ/<BR>
evaṃ saṃyogena sādhyavyāpakatvaṃ<BR>
sādhyavanniṣṭhātyantābhāvanirūpitasaṃyogasambandhāvacchinnapratiyogitānavacchedakadharmavattvam/<BR>
samavāyena sādhanāvyāpakatvaṃ<BR>
sādhanavanniṣṭhātyantābhāvanirūpitasamavāyasambandhāvacchinnapratiyogitāvacchedakadharmavattvamiti<BR>
bodhyam/ avyāptiṃ vārayitumiti/ 'vāyuḥ pratyakṣaḥ<BR>
pratyakṣasparśāśrayatvāt' ityatra udbhūtarūpavattvamupādhiḥ/ tatra<BR>
mūloktaṃ sādhyavyāpakatvaghaṭitaṃ lakṣaṇaṃ nāsti/ pratyakṣatvarūpasādhyavati<BR>
ātmani udbhūtarūpābhāvādityavyāptiḥ prasajyate/ tāṃ vārayituṃ<BR>
lakṣyabhedena lakṣaṇabhedo vaktavya iti upādhiḥ caturvindha<BR>
ityādidīpikāyā āśaya iti bhāvaḥ/ tathā ca<BR>
kevalasādhyavyāpakasyopādheḥ kevalasādhyavyāpakatve sati<BR>
sādhanāvyāpakatvaṃ lakṣaṇam/ pakṣadharmāvacchinnasādhyavyāpakasyopādheḥ<BR>
pakṣadharmāvacchinnasādhyavyāpakatve sati tadavacchinnasādhanāvyāpakatvaṃ<BR>
lakṣaṇam/ sādhanāvacchinnasādhyavyāpakasyopādheḥ<BR>
sādhanāvacchinnasādhyavyāpakatve sati sādhanāvyāpakatvaṃ lakṣaṇam/<BR>
udāsīnadharmāvacchinnasādhyavyāpakasyopādheḥ<BR>
udāsīnadharmāvacchinnasādhyavyāpakatve sati tadavacchinnasādhanāvyāpakatvaṃ<BR>
lakṣaṇamiti rītyā lakṣaṇabhedo vivakṣita iti bhāvaḥ/<BR>
tadāha-yaddharmaviśiṣṭasādhyetyādi/ vaiśiṣṭyaṃ<BR>
sāmānādhikaraṇyasambandhena/ dharmaikyavivakṣāyāḥ prayojanamāha -<BR>
anyatheti/ 'parvato vahnimān dhūmāt' ityatra parvatīyavahneḥ<BR>
parvatatvātmako yaḥ pakṣadharmaḥ tadviśiṣṭavahnivyāpakatvamasti<BR>
sādhanāvyāpakatvaṃ cāsti/ dhūmavati mahānase parvatīyavahnerabhāvāt<BR>
iti parvatīyavahnirupādhiḥ syāt/ dharmaikyavivakṣaṇe tu<BR>
parvatatvaviśiṣṭavahnivyāpakasya parvatīyavahneḥ parvatatvaviśiṣṭa<BR>
dhūmāvyāpakatvaṃ nāsti/ parvatatvaviśiṣṭadhūmavati parvate<BR>
parvatīyavahneḥ sattvāt/ ato nātivyāptiriti bhāvaḥ/<BR>
<BR>
<BR>
dīpikāyāṃ ādyaḥ<BR>
ārdrendhanasaṃyoga iti/ 'parvato dhūmavān vahneḥ' ityatra<BR>
ādrendhanasaṃyoga upādhiḥ/ sa ca dhūmarūpasādhyavyāpakaḥ<BR>
vahnirūpasādhanāvyāpakaśceti kevalasādhyavyāpako 'yamupādhirityarthaḥ/<BR>
dvitīyo yatheti/ pakṣadharmāvacchinnasādhyavyāpaka upādhirityarthaḥ/<BR>
'vāyuḥ pratyakṣaviṣayaḥ pratyakṣaviṣayasparśāśrayatvāt' ityatra<BR>
udbhūtarūpavattvamupādhiḥ/ sa ca kevalasādhyavyāpako na bhavati<BR>
pratyakṣaviṣayatvarūpasādhyavatyātmani udbhūtarūpavattvābhāvāt/ ataḥ<BR>
pakṣadharmāvacchinnasādhyavyāpako 'yamupādhiḥ/ pakṣasya dharmaḥ pakṣadharmaḥ<BR>
tadavacchinnaḥ tadviśiṣṭaḥ tatsamānādhikaraṇaḥ ya sādhyaḥ tadvyāpakaḥ/<BR>
prakṛte pakṣaḥ vāyuḥ tadvṛttidharmaḥ bahirdravyatvaṃ tadviśiṣṭaṃ<BR>
yatpratyakṣaviṣayatvaṃ tat ātmani nāsti, ātmano<BR>
bahirdravyatvarūpaviśeṣaṇābhāvāt/ ato<BR>
bahirdravyatvaviśiṣṭapratyakṣaviṣayatvaṃ yatra yatrāsti pṛthivyādau tatra<BR>
sarvatra udbhūtarūpavattvasattvāt udbhūtarūpavattvaṃ<BR>
pakṣadharmāvacchinnasādhyavyāpakam/ tathā<BR>
bahirdravyatvaviśiṣṭapratyakṣasparśāśrayatvarūpaṃ pakṣadharmāvacchinnaṃ sādhanaṃ<BR>
yatrāstivāyau<BR>
<BR>
<BR>
tatra udbhūtarūpaṃ<BR>
nāstīti pakṣadharmāvacchinnasādhanāvyāpakaṃ codbhūtarūpavattvaṃ bhavatīti<BR>
lakṣaṇasamanvayaḥ/ tṛtīyo yatheti/<BR>
<BR>
<BR>
sādhanāvacchinnasādhyavyāpaka upādhirityarthaḥ/ sādhanāvacchinnatvaṃ<BR>
ca sāmānādhikaraṇyasambandhena sādhanaviśiṣṭatvam/ 'prāgabhāvo<BR>
vināśī janyatvāt' ityatra bhāvatvamupādhiriṣyate/ sa<BR>
kevalasādhyavyāpako na bhavati,<BR>
<BR>
<BR>
vināśitvarūpasādhyavati prāgabhāve bhāvatvābhāvāt/ ataḥ<BR>
sādhanāvacchinnasādhyavyāpako 'yamupādhiḥ/ janyatvarūpasādhanaviśiṣṭaṃ<BR>
vināśitvaṃ yatra yatrāsti ghaṭādau tatra bhāvatvasadbhāvāditi bhāvaḥ/<BR>
caturtho yatheti/ udāsīnadharmāvacchinnasādhyavyāpaka ityarthaḥ/<BR>
'prāgabhāvo vināśī pramevayatvāt' ityatra bhāvatvamupādhiḥ/<BR>
pakṣadharmāt sādhanāccānyo dharma udāsīnadharmaḥ/ janyatvaṃ hi pakṣe<BR>
<BR>
<BR>
prāgabhāve nāstīti na<BR>
pakṣadharmaḥ/ evaṃ sādhanāt prameyatvāccānyat iti udāsīnadharmaḥ/<BR>
tadavacchinnaṃ janyatvaviśiṣṭaṃ vināśitvaṃ yatrāsti ghaṭādau tatra<BR>
bhāvatvasattvāt janyatvaviśiṣṭaprameyatvavati prāgabhāve<BR>
bhāvatvasyābhāvācca bhāvatvaṃ udāsīnadharmāvacchinnasādhyavyāpakaḥ<BR>
udāsīnadharmāvacchinnasādhanāvyāpakaścopādhiriti bhāvaḥ/<BR>
prakāśikāyām pakṣadharmasādhanadharmābhyāmiti/ pakṣavṛttirdharmaḥ pakṣadharmaḥ<BR>
sādhanarūpo dharmaṃḥ sādhanadharmaḥ/ bahirdravyatvam ityasya vivaraṇaṃ<BR>
ātmānyadravyatvamiti/ vāyuḥ pratyakṣa ityatra pratyakṣapadasya<BR>
bahirindriyajanyapratyakṣaviṣaya iti yadyarthaḥ tadodbhūtarūpavattvaṃ<BR>
1kevalasādhyavyāpaka evopādhiḥ/ yadā tu pratyakṣaviṣayatvamātraṃ sādhyaṃ<BR>
2tadaiva pakṣadharmāvacchinnasādhyavyāpaka ityāśayenāha - idaṃ<BR>
kevalapratyakṣatvasyaiveti<BR>
bahirindriyajanyatvāghaṭitapratyakṣaviṣayatvamātrasyetyarthaḥ/ udāsīnatvaṃ<BR>
sampādayitumiti/ yadi janyatvameva hetuḥ syāt tadā<BR>
sādhanāvacchinnasādhyavyāpakatvamevopādherbhavet<BR>
nodāsīnadharmāvacchinnasādhyavyāpakatvam/<BR>
sādhanādanyasyaivodāsīnaśabdārthatvāt/ ataḥ prameyatvasya<BR>
hetutvānusaraṇam/ adhunā tu janyatvaṃ sādhanāt prameyatvādanyaditi<BR>
janyatvaviśiṣṭavināśitvaṃ udāsīnadharmāvacchinnasādhyamiti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
bādhitanirūpaṇam<BR>
<BR>
<BR>
<b>AnTs_57     yasya sādhyābhāvaḥ pramāṇāntareṇa niścitaḥ sa bādhitaḥ / yathā vahnir anuṣṇo dravyatvād iti / atrānuṣṇatvaṃ sādhyaṃ tadabhāva uṣṇatvaṃ spārśanapratyakṣeṇa gṛhyata iti bādhitatvam //</b><BR>
<BR>
<BR>
yasya sādhyābhāvaḥ<BR>
pramāṇāntareṇa niścitaḥ saḥ bādhitaḥ/ yathā vahniḥ anuṣṇaḥ<BR>
padārthatvāt/ atra anuṣṇatvaṃ sādhyam, tadabhāva uṣṇatvaṃ tvācapratyakṣeṇa<BR>
gṛhyata iti bodhyam/ vyākhyātamanumānam/<BR>
<BR>
<BR>
<b>iti tarkasaṅgrahe<BR>
anumānaparicchedaḥ</b><BR>
<BR>
<BR>
-----------------------------------------<BR>
<BR>
<BR>
1. kevalasādhyavyāpaka<BR>
iti/ bahirindrayajanyapratyakṣaviṣayatvaṃ yatra yatra ghaṭādau tatra<BR>
udbhūtarūpavattvasattvāditi bhāvaḥ/<BR>
<BR>
<BR>
2. tadaiva pakṣadharmeti/<BR>
yatra yatra pratyakṣaviṣayatvam ātmanyapi, tatrodbhūtarūpābhāvāt<BR>
udbhūtarūpasya kevalasādhyavyāpakatvaṃ na sambhavati/ ataḥ<BR>
bahirdravyatvarūpapakṣadharmaviśiṣṭapratyakṣaviṣayatvarūpasādhyavyāpakatvamapādheḥ<BR>
udbhūtarūpasyopapādanīyamiti bhāvaḥ/<BR>
<BR>
<BR>
-----------------------------------------<BR>
<BR>
<BR>
<b>dīpikā</b><BR>
<BR>
<BR>
bādhitasya<BR>
lakṣaṇamāha - yasyeti/<BR>
<BR>
<BR>
<b>doṣāṇāmanumitipratibandhakatvaprakāraśodhanam</b><BR>
<BR>
<BR>
atra bādhasya<BR>
grāhyābhāvaniścayatvena, satpratipakṣasya virodhijñānasāmagrītvena<BR>
sākṣādanumitipratibandhakatvam/ itareṣāṃ tu<BR>
parāmarśapratibandhakatvam/ tatrāpi sādhāraṇasyāvyabhicārābhāvarūpatayā,<BR>
viruddhasya sāmānādhikaraṇyābhāvatayā<BR>
<BR>
<BR>
vyāpyatvāsiddhasya<BR>
viśiṣṭavyāptyabhāvatayā, asādhāraṇānupasaṃhāriṇoḥ<BR>
vyāptisaṃśayādhāyakatvena vyāptijñānapratibandhakatvam/<BR>
āchayāsiddhisvarūpāsiddhyoḥ pakṣadharmatājñānapratibandhakatvam/<BR>
upādhistu vyabhicārajñānadvārā vyāptijñānapratibandhakaḥ/ siddhasādhanaṃ tu<BR>
pakṣatāvighaṭakatayā āśrayāsiddhāvantarbhavatīti prāñcaḥ/<BR>
nigrahasthānāntaramiti navīnāḥ/<BR>
<BR>
<BR>
<b>iti<BR>
dīpikāyāmanumānaparicchedaḥ</b><BR>
<BR>
<BR>
<b>prakāśikā</b><BR>
<BR>
<BR>
bādhasya<BR>
<b>-</b>sādhyābhāvavattāniścayasya/<BR>
<BR>
<BR>
grāhyābhāvaniścayatveneti/<BR>
anumitipratibandhakatvamityanenānvayi/ virodhijñānasāmagrītveneti/<BR>
idaṃ prācīnamate/ vastutastu virodhiparāmarśasya<BR>
sādhyābhāvavyāpyavattaniścayatvenaiva pratibandhakatvaṃ lāghavāditi<BR>
dhyeyam/<BR>
<BR>
<BR>
itareṣām -<BR>
vyabhicārādigrahāṇām/ tatrāpi - vyabhicārādigraheṣvapi/<BR>
sādhāraṇasyeti/ bhāvapradhānanirdeśatayā sādhāraṇyasyetyarthaḥ/<BR>
avyabhicārābhāvarūpatayā/ tadgrahasyeti śeṣaḥ/<BR>
vyāptijñānapratibandhakatvamityanenānvayaḥ/ evamagre 'pi/ hetau<BR>
sādhyābhāvavadvṛttitvasyeva sādhyatāvacchedake<BR>
hetusamānādhikaraṇātyantābhāvapratiyogitāvacchedakatvasyāpi<BR>
vyabhicāratayā tadgrahasya<BR>
hetusamānādhikaraṇātyantābhāvapratiyogitāvacchedakatvābhāvarūpo<BR>
yo 'vyabhicāraḥ tadgrahapratibandhakateti bhāvaḥ/ hetau<BR>
sādhyābhāvavadvṛttitvaprakārakagrahasya vyāptigrahapratibandhakatvaṃ tu<BR>
maṇimantrādinyāyena viśiṣṭavyāptyabhāvatayā -<BR>
hetuvyāpakatāvacchedakasādhyatāvacchedakāvacchinnasāmānādhikaraṇyābhāvarūpatayā/<BR>
vyāptisaṃśayādhāyakatveneti/<BR>
<BR>
<BR>
hetāvasādhāraṇyādijñānadaśāyāṃ hetusādhyayoḥ<BR>
sāmānādhikaraṇyaniścayāsaṃbhavena pakṣāntarbhāvena ca<BR>
sādhyasaṃśayasattvena vyāptisaṃśayasambhavāt na vyāptinirṇaya iti<BR>
prācīnamatamabhipretyedam/ pakṣadharmatājñānapratibandhakatvamiti/ pakṣe<BR>
pakṣatāvacchedakavirahasya hetuvirahasya ca niścayadaśāyāṃ hetau<BR>
pakṣatāvacchedakaviśiṣṭapakṣavṛttitvagrahāsaṃbhavāditi bhāvaḥ/<BR>
<BR>
<BR>
nanu<BR>
pañcatvoktirasaṅgatā, hetau upādhigrahadaśāyāmapi<BR>
vyāptiniścayāsaṃbhavena upādhijñānasya vyāptiniścayapratibandhakatāyā<BR>
avaśyaṃ vaktavyatayā upādherapi hetvābhāsalakṣaṇākrāntatvādata āha -<BR>
upādhistviti/ vyabhicārajñānadvāreti/ tathā ca hetvābhāsalakṣaṇe<BR>
sākṣādanumititatkaraṇānyatarapratibandhakatvasyaiva niveśanīyatayā<BR>
paramukhanirīkṣakasyopādherna hetvābhāsatvamiti bhāvaḥ/ nanu tathāpi<BR>
siddhisattve 'numityanudayāt tadviṣayasya sādhyavatpakṣasyāpi<BR>
hetvābhāsatvamāvaśyakamityāśaṅkāṃ jarannaiyāyikānāṃ<BR>
matamavalambyeṣṭāpattyā pariharati - siddhasādhanaṃ tviti/<BR>
pakṣatāvighaṭakatayeti/ tanmate pakṣatāyāḥ sādhyasaṃśayarūpatayā<BR>
tadvighaṭakatvaṃ sādhyaniścayasyākṣatamiti bhāvaḥ/ antarbhavatīti/ tathā ca<BR>
na vibhogavyāghāta iti bhāvaḥ/ darśitamatamatiśithilamityālocyāha<BR>
- nigraheti/ na ca siddhānte 'numitiṃ prati siddheḥ pratibandhakatayā<BR>
tadviṣayasya kathaṃ hetvābhāsatā neti vācyam/ siṣādhayiṣāyāḥ<BR>
siddhiniṣṭhapratibandhakatāyāṃ uttejakatayā kevala<BR>
siṣādhayiṣāsahitasiddhau pratibandhakatvābhāvena tadviṣaye<BR>
uktahetvābhāsalakṣaṇāsaṃsparśāt/ adhikaṃ<BR>
asmadīyābhinavadīdhitivyākhyāyāṃ<BR>
tarkakarkaśavicāracāturīdhurīṇairanusandheyam//<BR>
<BR>
<BR>
<b>iti<BR>
prakāśikāyāmanumānaparicchedaḥ</b><BR>
<BR>
<BR>
<b>bālapriyā</b><BR>
<BR>
<BR>
<BR>
grāhyābhāvaniścayatveneti/ anumityā grāhyaṃ yat sādhyaṃ<BR>
tadabhāvaprakārakaniścayatvenetyarthaḥ/ tadvattābuddhiṃ prati<BR>
tadabhāvavattāniścayavidhayeti yāvat/ satpratipakṣasya -<BR>
sādhyābhāvavyāpyapratihetumān pakṣa iti jñānasya/<BR>
virodhijñānasāmagrītvena - sādhyavattājñānavirodhi yat<BR>
sādhyābhāvavattājñānaṃ tajjanakatvena/ tathā ca satpratipakṣajñānaṃ<BR>
sādhyābhāvavattājñānaṃ janayati tat sādhyānumitiṃ pratibadhnāti<BR>
ityevamanumitipratibandhakajñānotpādakatayā<BR>
satpratipakṣasyānumitipratibandhakatvamiti/ prācīnāḥ/ navīnāstu<BR>
sādhyābhāvavyāpyapratihetumān pakṣa ityākārakaṃ satpratipakṣajñānaṃ<BR>
'tadvattājñānaṃ prati tadabhāvavyāpyavattājñānaṃ pratibandhakam' iti<BR>
rītyā anumitiṃ pratibadhnāti, na tu<BR>
anumitipratibandhakajñānotpādakatayā pratibadhnāti, sākṣādeva<BR>
pratibandhakatvasambhavena gauravādityāhuḥ/<BR>
<BR>
<BR>
itareṣāmityādi/<BR>
sādhyavyāpyahetumān pakṣa ityākārake parāmarśevyāptigrahāṃśe<BR>
sādhāraṇya-virodha-vyāpyatvāsiddhi-asādhāraṇya-anupasaṃhāritvajñānānāṃ<BR>
pratibandhakatvam/ 'hetumān pakṣa' iti pakṣadharmatājñanāṃśe<BR>
āśrayāsiddhisvarūpāsiddhijñānayoḥ pratibandhakatvam/ tathā hi -<BR>
sādhyābhāvavadavṛttitvaṃ hetorvyāpitariti pakṣe hetoḥ<BR>
sādhyābhāvavadvṛttitvaṃ vyabhicāraḥ/ tathā ca 'parvato dhūmavān vahneḥ'<BR>
ityatra 'dhūmābhāvavadvṛttirvahniḥ' ityākārakaṃ<BR>
sādhāraṇyarūpavyabhicārājñānam 'dhūmābhāvavadavṛttivahnimān parvataḥ'<BR>
ityākārakaparāmarśe dhūmābhāvavadavṛttirvahniriti vyāptibhānāṃśe<BR>
tadvattābuddhiṃ prati tadabhāvavattāniścayavidhayā pratibandhakam/<BR>
hetvadhikaraṇavṛttyatyantābhāvapratiyogitānavacchedakasādhyatāvacchedakāvacchinnasādhyasāmānādhikaraṇyaṃ<BR>
<BR>
<BR>
<BR>
vyāptiriti pakṣe<BR>
sādhyatāvacchedake<BR>
hetvadhikaraṇavṛttyatyantābhāvapratiyogitāvacchedakatvasyaiva<BR>
vyabhicāratayā 'vahnyadhikaraṇavṛttyatyantābhāvapratiyogitāvacchedakaṃ<BR>
dhūmatvam' ityākārakaṃ vyabhicārajñānam<BR>
'vahnyadhikaraṇavṛttyatyantābhāvapratiyogitāvacchedakadhūmatvāvacchinnadhūmasamānādhikaraṇavahnimān<BR>
parvataḥ'<BR>
<BR>
<BR>
ityākārakaparāmarśeṃ<BR>
'pratiyogitānavacchedakaṃ dhūmatvam' ityaṃśabhānaṃ prati<BR>
pratibandhakam/ etādṛśasiddhāntavyāptiviṣayakaparāmarśaṃ prati<BR>
'sādhyābhāvavadvṛttiḥ hetuḥ' ityākākavyabhicārajñānasya<BR>
grāhyābhāvānavagāhitayā nāsti pratibandhakatvam/<BR>
tādṛśavyabhicārajñānakāle 'pi yadi<BR>
siddhāntavyāptijñānānutpattiranubhavasiddhā tarhi tasya<BR>
maṇimantrādinyāyenaiva pratibandhakatā vaktavyā/ 'śabdo nityaḥ<BR>
kṛtakatvāt' ityatra 'nityatvāsamānādhikaraṇaṃ kṛtakatvam'<BR>
ityākārakasya sādhyāsāmānādhikaraṇyātmakavirodhajñānasya<BR>
'nityatvasamānādhikaraṇaṃ kṛtakatvam'<BR>
ityākārakavyāptighaṭakasādhyasāmānādhikaraṇyāvagāhibuddhiṃ prati<BR>
pratibandhakatvam/ 'sādhyavyāpyatvābhāvavān hetuḥ'<BR>
ityākārakavyāpyatvāsiddhijñānasya 'sādhyavyāpyahetumān pakṣaḥ'<BR>
iti parāmarśeṃ hetau sādhyavyāpyatvajñānāṃśe pratibandhakatvam/ 'ayaṃ<BR>
heturasādhāraṇaḥ iti vā anupasaṃhārī iti vā' jñānadaśāyāṃ<BR>
pakṣātirikte sādhyahetvoḥ sāmānādhikaraṇyagrahāsaṃbhavena vyāptigraho<BR>
na<BR>
<BR>
<BR>
saṃbhavati/ pakṣe ca<BR>
sādhyasaṃśayāt hetau sādhyasāmānādhikaraṇyasaṃśaya eva syāt na tu<BR>
niścaya iti rītyā<BR>
vyāptiniścayapratibandhakatvamasādhāraṇyānupasaṃhāritvajñānayoḥ/<BR>
'gaganāravindaṃ surabhi aravindatvāt' ityatra 'aravindaṃ<BR>
gaganīyatvābhāvavat' ityākārakāśrayāsiddhijñānasya<BR>
'surabhitvavyāpyāravindatvavat gaganīyāravindam'<BR>
ityākārakaparāmarśeṃ<BR>
pakṣatāvacchedakagaganīyatvaprakārakāravindaviśeṣyakajñānāṃśe<BR>
pratibandhakatvam/ evaṃ 'hrado vahnimān dhūmāt' ityatra<BR>
'dhūmābhāvavān hradaḥ' ityākārakasya svarūpāsiddhijñānasya<BR>
'vahnvyāpyadhmavān hradaḥ' iti parāmarśe 'dhūmavān hradaḥ' iti<BR>
pakṣadharmatābhānāṃśe pratibandhakatvamiti/ tadetatsarvamabhisandhāyāha -<BR>
prakāśikāyāṃ hetau sādhyābhāvavadvṛttitvasyetyādinā/<BR>
<BR>
<BR>
nanu pañcaiva<BR>
hetvābhāsā iti kathanamayuktam/ hetau upādhijñānadaśāyāṃ<BR>
vyabhicāraniścayena vyāptiniścayābhāvāt<BR>
anumitikaraṇavyāptiniścayapratibandhakajñānaviṣayatayā upādherapi<BR>
hetvābhāsalakṣaṇākrāntatvena hetvābhāsatvāt ṣaṭ hetvābhāsā iti<BR>
vaktavyatvādityāśaṅkate -- nanu pañcatvoktirayukteti/ anumitau vā<BR>
tatkaraṇaparāmarśeṃ vā sākṣāt yadviṣayakajñānasya pratibandhakatvaṃ tasyaiva<BR>
hetvābhāsatvam/ upādhijñānaṃ tu vyabhicārajñānotpādanadvāraiva<BR>
parāmarśaṃ pratibadhnāti na sākṣāditi na tasya hetvābhāsatvam/ ato na<BR>
pañcatvoktivirodhaḥ/<BR>
<BR>
<BR>
tadāha - tathā ca<BR>
hetvābhāsalakṣaṇa iti/ sākṣādityasya pratibandhakatve 'nvayaḥ/<BR>
paramukhanirīkṣakasyeti/ parāmarśapratibandhakaṃ vyabhicārājñānaṃ<BR>
nirīkṣamāṇasyetyarthaḥ/ anena upādhijñānasya sākṣātpratibandhakatvābhāvaḥ<BR>
sūcyate/ nanu yathā 'hrado vahnimāt dhūmāt' ityādau<BR>
vahnyabhāvavaddhradarūpabādhasya 'hrado vahnimān'<BR>
ityanumitipratibandhakaṃ yat 'hrado vahnyabhāvavān'<BR>
ityākārakajñānaṃ tadviṣayatayā hetvābhāsatvam, tathā 'parvato<BR>
vahnimān dhūmāt' ityādau 'parvato vahnimān'<BR>
ityākārakasādhyaniścayadaśāyāṃ parvato vahnimānnaveti<BR>
sādhyasaṃśayānudayāt sādhyasaṃśayarūpapakṣatāviraheṇa 'parvato<BR>
vahnimān' ityanumityanudayāt anumitipratibandhakasiddhiviṣayasya<BR>
vahnimatparvatasyāpi hetvābhāsatvaṃ syāt,<BR>
hetvābhāsalakṣaṇākrāntatvādityāśaṅkate - nanu tathāpīti/<BR>
<BR>
<BR>
tanmata ityāti/ tathā<BR>
ca pracīnamate pakṣatāyāḥ sādhyasaṃśayarūpatayā<BR>
anumitijanakapakṣatāpratibandhakajñānaviṣayatayā<BR>
hetvābhāsalakṣaṇākrāntatvena sādhyavatpakṣasya hetvābhāsatvamiṣṭameva/ na<BR>
ca pañcadhāvibhāgavyāghāta iti vācyam/ āśrayāsiddhe 'ntarbhāvāt/<BR>
kathamantarbhāva iti cet -- ittham/ āśrayāsiddhirdvividhā<BR>
dharmisvarūpāprasiddhiḥ pakṣatvāprasiddhiśceti/ tatra pakṣatvāprasiddhau<BR>
siddhasādhanasyāntarbhāva iti/ taduktaṃ kusumāñjalau --"madhyamāpi āśrayasvarūpāpratītyā tadviśeṣaṇapakṣatvāpratītyā ceti<BR>
dvayī/ tatra caramā siddhasādhanamiti vyapadiśyate/ vyāptisthitau<BR>
pakṣatvasyāhatya vighaṭanāt"iti/ darśitamatamatiśithilamiti/<BR>
pakṣatāyāḥ svarūpasatyāḥ pṛthak kāraṇatvāt<BR>
siddhestatpratibandhakatve 'pi siddhasādhanasthale<BR>
anumitikaraṇaparāmarśavighaṭanaṃ vā anumitividhaṭanaṃ vā nāstīti na<BR>
saddhisādhanasya hetvābhāsatvam/ pakṣatārūpahetvabhāvādanumitiḥ paraṃ<BR>
notpadyate/ ataḥ siddhasādhanasthale na hetvābhāsodbhāvanam, api tu<BR>
vādino nigrahamātramiti bhāvaḥ/<BR>
<BR>
<BR>
nanu navīnamate 'pi<BR>
sādhyaniścayadaśāyāmanumityanudayena maṇimantrādinyāyena<BR>
siddheranumitipratibandhakatvaṃ vācyam/ tathā<BR>
cānumitipratibandhakasiddhiviṣayasya sādhyavatpakṣasya kuto na<BR>
hetvābhāsatvamiti śaṅkate - na ca<BR>
<BR>
<BR>
siddhānta iti/<BR>
yatsattve niyamena yannotpadyate, yadabhāve ca yadutpadyate tasyaiva<BR>
pratibandhakatvam/ siddhisattve 'pi sā siddhiryadi siṣādhayiṣāsahitā<BR>
bhavati tadā anumityutpattyā siddhernānumitipratibandhakatvam/<BR>
ato 'numitipratibandhakajñānaviṣayatvarūpaṃ hetvābhāsalakṣaṇaṃ<BR>
sādhyavatpakṣe nāstīti samādhatte-siṣādhayiṣāyā ityādinā/<BR>
nanvevamapi siṣādhayiṣāvirahaviśiṣṭāyāḥ<BR>
siddheranumitipratibandhakatayā tadviṣayasyahetvābhāsatvaṃ<BR>
durvāramityata āha - adhikamiti/ ayaṃ bhāvaḥ - pratyakṣitaviṣaye 'pi<BR>
saṃnikarṣe sati dhārāvāhikapratyakṣasya, pratītārthakaśabdaśravaṇe 'pi<BR>
punarbodhasya ca saṃmatatvāt tadvadeva siddhiviṣayasya<BR>
parāmarśasattve 'numityutpattau na saṃmatatvāt tadvadeva siddhiviṣayasya<BR>
parāmarśasattve 'numityutpattau na kiñcidbādhakam/ ataḥ<BR>
siddhernānumitiṃ prati pratibandhakatvam/ evaṃ<BR>
sādhyasaṃśayavirahe 'pyanumityutpattyā na sādhyasaṃśayarūpapakṣatā<BR>
anumitihetuḥ/ tathā ca siddheḥ anumitiṃ prati vā anumitikāraṇaṃ<BR>
prati vā pratibandhakatvābhāvāt na siddhiviṣayasya sādhyavatpakṣasya<BR>
hetvābhāsalakṣaṇākrāntateti/<BR>
<BR>
<BR>
<b>iti<BR>
tarkasaṅgrahadīpikāprakāśikāvyākhyāyāṃ bālapriyāyāṃ</b><BR>
<BR>
<BR>
<b>anumānaparicchedaḥ</b><BR>
<BR>
<BR>
<b>///dṛ///</b><BR>
<BR>
<BR>
<BR>
<BR>
<BR>
<b>upamānaparicchedaḥ</b><BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>AnTs_58     upamitikaraṇam upamānam / saṃjñāsaṃjñisaṃbandhajñānam upamitiḥ / tatkaraṇaṃ sādṛśyajñānam / atideśavākyārthasmaraṇam avāntaravyāpāraḥ / tathā hi kaś cid gavayaśabdārtham ajānan kutaś cid āraṇyakapuruṣād gosadṛśo gavaya iti śrutvā vanaṃ gato vākyārthaṃ smaran gosadṛṣaṃ piṇḍaṃ paśyati / tadanantaram asau gavayaśabdavācya ity upamitir utpadyte //</b><BR>
<BR>
<BR>
upamitikaraṇamupamānam/ saṃjñāsaṃjñisambandhajñānamupamitiḥ/<BR>
tatkaraṇaṃ sādṛśyajñānam/ tathā hi -kaścit gavayaśabdārthamajānan<BR>
kutaścit āraṇyakapuruṣāt gosadṛśo gavaya iti śrutvā vanaṃ<BR>
gataḥ vākyārthaṃ smaran gosadṛśaṃ piṇḍaṃ paśyati/ tadanantaraṃ ayaṃ<BR>
gavayapadavācyaḥ ityupamitirutpadyate/ vyākhyātamupamānam/<BR>
<BR>
<BR>
<b>iti tarkasaṅgrahe<BR>
upamānaparicchedaḥ</b><BR>
<BR>
<b>dīpikā</b><BR>
<BR>
<BR>
upamānaṃ lakṣayati -<BR>
upamitikaraṇamiti/<BR>
<BR>
<BR>
<b>iti dīpikāyāṃ<BR>
upamānaparicchedaḥ</b><BR>
<BR>
<BR>
<b>prakāśikā</b><BR>
<BR>
<BR>
upamānaṃ<BR>
lakṣayatīti/ avasarasaṅgatyā upamānaṃ nirūpayatītyarthaḥ/<BR>
upamitisvarūpaṃ vyutpādayati - mūle saṃjñeti/ saṃjñā - gavayapadam/<BR>
saṃjñī - gavayaḥ, tayoḥ sambandhaḥ śaktiḥ, tajjñānamityarthaḥ/ lakṣaṇaṃ tu<BR>
upaminomi ityanuvyavasāyagamyopamititvameva/ vākyārthaṃ smaran<BR>
gosadṛśaṃ piṇḍaṃ paśyatīti/ etane smaraṇaṃ sādṛśyadarśanajanyam<BR>
udbodhakāntarajanyaṃ vā/ ubhayamapi sādṛśyadarśanasahakāni, na tu<BR>
sādṛśyadarśanajanyameva smaraṇaṃ sahakārīti sūcitam/<BR>
<BR>
<BR>
prāñcastu - 'vākyārthaṃ<BR>
smaran' ityatra vartamānasāmīpye pratyayaḥ/ vākyārthaṃ<BR>
smariṣyannityarthaḥ/ evaṃ ca vākyārthasmaraṇasya<BR>
sādṛśyadarśanajanyatālābhena vyāpāratālābhaḥ --- ityāhuḥ/<BR>
<BR>
<BR>
tadanantaramityādi/<BR>
sādṛśyadarśanānantaram 'gavayo gavayapadavācya' ityākārikā<BR>
gavayatvarūpalaghudharmadharmitāvacchedakakopamitirutpadyata ityarthaḥ/<BR>
idamupalakṣaṇam - vaidharmyadarśanenāpyupamitiriti dhyeyam/<BR>
<BR>
<BR>
vaiśeṣikāstu -<BR>
padavācyatvavyāpyasādṛśyādiparāmarśāt padavācyatvasyānumitireva,<BR>
ato nopamānaṃ pramāṇāntaram - ityāhuḥ/<BR>
taccintyam-vyāptijñānamantareṇāpi<BR>
padavācyatvapramiteranubhavaddhitvāt/ ityantra vistaraḥ/<BR>
<BR>
<BR>
<b>iti<BR>
prakāśikāyām upamānaparicchedaḥ</b><BR>
<BR>
<BR>
<b>bālapriyā</b><BR>
<BR>
<BR>
avasarasaṅgatyeti/<BR>
pratibandhakajijñāsānivṛttau avaśyavaktavyatvamavasaraḥ/ anumānasya<BR>
bahuvādisaṃmatatvena nirasanīyālpavādivipratipattikatayā<BR>
prathamamanumāna eva vyutpitsorjijñāsā jāyate, na tūpamāne,<BR>
<BR>
<BR>
tasyālpavādisaṃmatatvena<BR>
nirasanīyabahuvādivipratipattikatvāt/ tathā cānumāne<BR>
prathamamutpannāyāḥ 1pratibandhakībhūtaśiṣyajijñāsāyāḥ tannirūpaṇena<BR>
nivṛttau avaśyavaktavyatvarūpāvasarasaṃgatyā anumānānantaraṃ<BR>
upamānanirūpaṇamiti bhāvaḥ/ saṃjñā - vācakaḥ śabdaḥ, gavayādipadam/<BR>
saṃjñī - vācyor'thaḥ gavayādiḥ/ tayoḥ yaḥ sambandhaḥ śaktyākhyaḥ<BR>
tadviṣayakajñānamupamiti/ 'gavayo gavayapadavācyaḥ' ityādyākārakaṃ<BR>
śaktijñānamupamitiriti yāvat/ sādṛśyajñānakaraṇakaṃ<BR>
jñānamupamitiriti granthāntareṣu kathanāt sādṛśyajñānakaraṇakatvasya<BR>
upamitilakṣaṇatvasambhave 'pi tadapekṣayā lāghavāt upamititvajātimattvaṃ<BR>
lakṣaṇamucitamityabhipretyāha - lakṣaṇaṃ tviti/<BR>
<BR>
<BR>
----------------------------------------<BR>
<BR>
<BR>
1. pratibandhakībhūteti/<BR>
upamānanirūpaṇa iti śeṣaḥ/<BR>
<BR>
<BR>
----------------------------------------<BR>
<BR>
<BR>
nanu 'vākyārthaṃ smaran<BR>
gosadṛśaṃ piṇḍaṃ paśyati' iti mūlāt ādau<BR>
1atideśavākyārthasmaraṇaṃ tataḥ 2gosadṛśapiṇḍadarśanamiti kramo<BR>
labhyate, tadayuktam/ gosadṛśapiṇḍadarśanānantarameva<BR>
atideśavākyārthasmaraṇāt ityāśaṅkyāha - eteneti/<BR>
vartamānasāmīpya iti/ 'vartamānasāmīpye vartamānavadvā'<BR>
ityanuśāsanena bhaviṣyati laṭi śatṛpratyayena smaranniti rūpam/<BR>
<BR>
<BR>
smaran ityasya<BR>
smariṣyan ityarthaḥ/ evaṃ cādau sādṛśyaviśiṣṭagavayapiṇḍadarśanaṃ<BR>
tata atideśavākyārthasmaraṇaṃ tata upamitiriti kramasyaiva mūlato<BR>
lābhāt vākyārthasmaraṇavyāpārakasādṛśyadarśanasya upamitikaraṇatvaṃ<BR>
yujyata iti bhāvaḥ/<BR>
<BR>
<BR>
nanu 'gosadṛśo<BR>
gavayapadavācyaḥ' ityākārikaivopamitirastu/ na ceṣṭāpattiḥ,<BR>
gavayatvasya gavayapadaśakyatāvacchedakatvāsiddhyāpatteratyatrāha -<BR>
gavayo gavayapadavācya ityākāriketi/ upamiteḥ 'gosadṛśo<BR>
gavayapadavācyaḥ' ityākārakatve gosādṛśyaṃ dharmitāvacchedakaṃ<BR>
vācyam/ gosādṛśyaṃ gavayatvāpekṣayā guru iti jñānadaśāyāṃ<BR>
gosādṛśyāvacchedena gavayapadavācyatvajñānaṃ bhavituṃ nārhatīti<BR>
'gavayo gavayapadavācyaḥ' ityākārakataivopamiteryukteti bhāvaḥ/<BR>
idamupalakṣaṇam/ tatprakārakaśābdabodhe tadavacchedena śaktijñānasya<BR>
hetutvāt gavayapadāt gosādṛśyaprakāraka eva gavayabodhaḥ syāt, na<BR>
tu gavayatvaprakārakaḥ/ anubhūyate ca gavayapadāt gavayatvaprakāraka eva<BR>
śābdabodhaḥ/ ataḥ gavayatvāvacchedena gavayapadavācyatvāvagāhī 'gavayo<BR>
gavayapadavācya' iti jñānameva upamitirityapi bodhyam/<BR>
vaidharmyadarśanenāpyupamitiriti/ yatra kenacit govidharmā aśva<BR>
ityuktaṃ śrutavān kaścit kadācit kutracit govidhadharmāṇaṃ<BR>
aśvaṃ paśyati tatra vaidharmyaviśiṣṭapiṇḍadarśanaṃ karaṇam, govidharmā aśva<BR>
<BR>
<BR>
<BR>
----------------------------------------<BR>
<BR>
<BR>
1. atideśavākyeti/<BR>
tadvadidamiti vākyamatideśavākyam/ prakṛte gosadṛśo gavaya iti<BR>
vākyam atideśavākyam/<BR>
<BR>
<BR>
2. gosadṛśapiṇḍeti/<BR>
piṇḍaśabdaḥ ākṛtiviśiṣṭavyaktiparaḥ/<BR>
gosadṛśākāragavayavyaktidarśanamityarthaḥ/<BR>
<BR>
<BR>
----------------------------------------<BR>
<BR>
<BR>
ityatideśavākyārthasmaraṇaṃ vyāpāraḥ aśvo 'śvapadavācya iti<BR>
jñānamupamitiriti bhāvaḥ/<BR>
<BR>
<BR>
vaiśeṣikāstvityādi/<BR>
'gavayo gavayapadavācyaḥ, gosādṛśyāt, yo gavayapadavācyo na<BR>
bhavati nāsau gosadṛśaḥ, gosadṛśaścāyam, tasmāt gavayapadavācyaḥ'<BR>
ityunamānaprayogo 'tra vivakṣitaḥ/ tathā ca<BR>
gavayapadavācyatvavyāpyagosādṛśyavānayamiti parāmarśāt jāyamānā<BR>
gavayo gavayapadavācya iti pramā anumitireva na tadvilakṣaṇā/ ato<BR>
nopamānaṃ pramāṇāntaramiti vaiśeṣikāśayaḥ/ tanmataṃ nirākaroti -<BR>
vyāptijñānamantareṇāpīti/ anyatreti/<BR>
kusumāñjalyādigrantheṣvityarthaḥ/<BR>
<BR>
<BR>
<b>iti<BR>
tarkasaṅgrahadīpikāprakāśikāvyākhyāyāṃ bālapriyāyāṃ</b><BR>
<BR>
<BR>
<b>upamānaparicchedaḥ</b><BR>
<BR>
<BR>
<b>///dṛ///</b><BR>
<BR>
<BR>
<BR>
<BR>
<BR>
<b>śabdaparicchedaḥ</b><BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>śabdalakṣaṇam</b><BR>
<BR>
<BR>
<b>AnTs_59     āptavākyaṃ śabdaḥ / āptas tu yathārthavaktā / vākyaṃ padasamūhaḥ / yathā gām ānayeti / śaktaṃ padam / asmāt padād ayam artho boddhavya itīśvarasaṃketaḥ śaktiḥ //</b><BR>
<BR>
<BR>
āptavākyaṃ śabdaḥ/<BR>
āptastu yathārthavaktā/<BR>
<BR>
<BR>
<b>dīpikā</b><BR>
<BR>
<BR>
śabdaṃ lakṣayati -<BR>
āpteti/ āptaṃ lakṣayati - āptastviti/<BR>
<BR>
<BR>
<b>prakāśikā</b><BR>
<BR>
<BR>
śabdaṃ lakṣayatīti/<BR>
upajīvyopajīvakatvasaṅgatyā śabdaṃ ni - payatītyarthaḥ/ atra<BR>
jñāyamānaśabdasya śabdapramāṇatayā śabde upamānopajīvakatvābhāvāt<BR>
upamitiśābdabodharūphalayoḥ saṅgatirbodhyā/ tathā hi -<BR>
śaktiparicchittirevopamitiḥ/ tasyāśca śābdabodhopajīvyatvena<BR>
phalayorupajīvyopajīvakatvasambhavaḥ/ tādṛśasaṅgateśca<BR>
phalaniṣṭhatve 'pi svāśrayakaraṇatvātmakaparamparāsambandhena<BR>
karaṇaniṣṭhatvāt karaṇayoranantarābhidhānaprayojakatvam/ śabdajñānasya<BR>
pramāṇatvāṅgīkartṛnavīnamate tu upamiteḥ śaktapadaviṣayakatvena<BR>
śabdapramāṇatayā tatra copamānajanyatvasyākṣatatayā svarūpayorapi<BR>
saṅgatiriti mantavyam/<BR>
<BR>
<BR>
mūle āptavākyaṃ śabda<BR>
iti/ śabda iti lakṣyanirdeśaḥ/ pramāṇaśabda iti tadarthaḥ/<BR>
āptavākyamiti lakṣaṇam/<BR>
<BR>
<BR>
bhavati hi payasā<BR>
siñcatītyādiśabdaḥ āptoktavākyam/ na tu vahninā<BR>
siñcatītyādiśabdaḥ, taduccāraṇakartuḥ<BR>
yathārthavaktṛtvarūpāptatvābhāvāt/<BR>
prakṛtavākyārthagocarayathārthajñānajanyavākyaṃ pramāṇaśabda iti tu<BR>
niṣkarṣaḥ/ vākyaprayoge vākyārthañjñānasya hetutvāt lakṣaṇasaṅgatiḥ/<BR>
sphuṭametat śabdamaṇau/<BR>
<BR>
<BR>
<b>bālapriyā</b><BR>
<BR>
<BR>
upajīvyopajīvakatvasaṅgatyeti/ upamānam upajīvyaṃ<BR>
kāraṇam, śabdaḥ upajīvakaḥ kāryaḥ/ tathā ca śabdopamānayoḥ<BR>
kāryakāraṇabhāvasadbhāvāt kāryakāraṇabhāvarūpasaṅgatyā<BR>
upamānānantaraṃ śabdanirūpaṇamiti bhāvaḥ/<BR>
upajīvyopajīvakabhāvamevopapādayati - atretyādinā/<BR>
<BR>
<BR>
ayaṃ<BR>
bhāvaḥ-pramāṇayorūpajīvyojīvakabhāvo 'tra durvacaḥ/ śabdapramāṇaṃ hi<BR>
jñāyamānaḥ vākyātmakaḥ śabdaḥ/ upamānapramāṇaṃ tu sādṛśyadarśanam/<BR>
tatkāryatvaṃ tu śabde nāstīti/ śabdopamānātmakapramāṇayoḥ<BR>
kāryakāraṇabhāvo na sambhavati/<BR>
śabdopamānajanyapramityorevātrakāryakāraṇabhāvaḥ/ śabdajanyāpramitiḥ<BR>
śābdabodhaḥ/ upamānajanyā pramitiḥ ayamasau gavayapadavācya<BR>
ityādyākārakaḥ śaktigrāhaḥ/ śaktigrahajanyatvaṃ ca śābdabodhe vartata<BR>
iti/ na ca kāryakāraṇabhāvātmakasaṅgateḥ pramitidvayaniṣṭhatve 'pi<BR>
pramāṇadvayaniṣṭhatvābhāvāt upamānapramāṇanirūpaṇānantaraṃ<BR>
śabdapramāṇanirūpaṇe tādṛśasaṅgaternopayoga iti vācyam/<BR>
upamitiśābdabodharūpapramitidvayaniṣṭhasya kāryakāraṇabhāvasya<BR>
svāśrayajanakatvasambandhena pramāṇaniṣṭhatvāt/ svaṃ - kāryakāraṇabhāvaḥ,<BR>
svāśrayau upamitiśābdabodhau, tajjanakatvamupamānaśabdayoriti/ tathā<BR>
ca kāryakāraṇabhāvarūpasaṅgateḥ svāśrayajanakatvasambandheṃna<BR>
pramāṇaniṣṭhatvāt upamānānantaraṃ śabdanirūpaṇaṃ saṅgatamiti/ idaṃ<BR>
prācīnamatānusāreṇa/<BR>
<BR>
navīnamate tu<BR>
śabdajñānameva śabdapramāṇam/ upamitirapi gavayo gavayapadavācya<BR>
ityākārikā gavayadharmikā gavayapadavācyatvaprakārikā gavayapadaṃ<BR>
gavayavācakamityākārikā gavayapadadharmikā gavayavācakatvaprakārikā vā<BR>
pakṣaviṣayakatvāt śabdajñānarūpaiva/ sā ca<BR>
sādṛśyajñānarūpopamānapramāṇajanyā/ evaṃ ca<BR>
śabdapramāṇarūpaśabdajñānātmakopamiteḥ<BR>
sādṛśyajñānātmakopamānapramāṇajanyatvāt pramāṇayorapi<BR>
kāryakāraṇabhāvarūpā saṅgatirastīti/<BR>
<BR>
<BR>
upamānopajīvakatvābhāvāditi/<BR>
upamānapramāṇajanyatvābhāvādityarthaḥ/ śaktiparicchittiriti/<BR>
śaktiviṣayakajñānamityarthaḥ/ tasyāśca - śaktiparicchitteśca/<BR>
śābdabodhopajīvyatvena - śābdabodhajanakatvena/<BR>
karaṇayoranantarābhidhānaprayojakatvamiti/ karaṇayoḥ pramāṇayoḥ yat<BR>
anantarābhidhānaṃ paurvāparyeṃṇābhidhānaṃ tatprayojakatvaṃ taddhetutvaṃ<BR>
saṃgaterityarthaḥ/ āptoktavākyamiti/ āptakartṛkoccāraṇaviṣayabhūtaṃ<BR>
vākyamityarthaḥ/ āptastu yathārthavakteti<BR>
<BR>
<BR>
mūlāt<BR>
abādhitārthaviṣayakajñānajanakaśabdaprayogakartetyartho labhyate/<BR>
yathābhūto 'bādhitār'tho yathārthaḥ/ tasya vaktā iti vigrahāt/ vaktā<BR>
tadviṣayakajñānajanakaśabdaprayogakartā/ āptavākyaṃ śabda iti mūlācca<BR>
abādhitārthaviṣayakajñānajanakaśabdaprayogakartṛkoccāraṇaviṣayaśabdatvaṃ<BR>
śabdapramāṇasya lakṣaṇamiti pratīyate/ tadapekṣayā<BR>
<BR>
<BR>
lāghavāt<BR>
abādhitārthaviṣayakajñānajanyavākyatvameva pramāṇaśabdasya lakṣaṇaṃ<BR>
bhavitumarhatītyāśayenāha - prakṛtavākyārtheti/<BR>
<BR>
<BR>
'artha buddhvā<BR>
śabdaracanā' iti nyāyāt vaktṛniṣṭhena<BR>
vākyārthaviṣayakayathārthajñānenaiva vākyarūpaḥ śabdo jāyata iti<BR>
lakṣaṇasamanvayaḥ/ tadāha - vākyaprayoga iti/ sphuṭametat<BR>
śabdamaṇāviti/ tattvacintāmaṇau śabdakhaṇḍe -<BR>
'prayogahetubhūtārthatattvajñānajanyaśabdaḥ pramāṇam' iti<BR>
gaṅgeśavākyamatrābhisaṃhitam/<BR>
<BR>
<BR>
<b>///</b><BR>
<BR>
<BR>
<b>tarkasaṅgrahaḥ</b><BR>
<BR>
<BR>
vākyaṃ tu<BR>
padasamūhaḥ/ śaktaṃ padam/ asmāt padāt ayamartho boddhavya iti<BR>
īśvarasaṅgetaḥ śaktiḥ/<BR>
<BR>
<BR>
<b>dīpikā</b><BR>
<BR>
<BR>
vākyalakṣaṇamāha -<BR>
vākyamiti/ padalakṣaṇamāha - śaktamiti/<BR>
<BR>
<BR>
<b>śaktinirūpaṇam</b><BR>
<BR>
<BR>
arthasmṛtyanukūlapadapadārthasambandhaḥ śaktiḥ/ sā ca<BR>
padārthāntaramiti mīmāṃsakāḥ/ tannirāsārthamāha - asmāditi/<BR>
ḍitthādīnāmiva ghaṭādīnāmapi saṅketa eva śaktiḥ, na tu<BR>
padārthāntaramityarthaḥ/<BR>
<BR>
<BR>
<b>prakāśikā</b><BR>
<BR>
<BR>
mīmāṃsakamatanirāsakatvena<BR>
agrimamūlamavatārayituṃ tanmatasādhāraṇyena śaktipadārthamāha -<BR>
arthasmṛtyanukūleti/ śābdabodhajanaka-arthasmṛtyanukūlaḥ<BR>
ghaṭādipadaghaṭādirūpārthayoḥ sambandhaḥ śaktirityarthaḥ/ anukūlatvam/<BR>
iha prayojakatvam/ tacca<BR>
kāraṇatāvacchedakapadapadārthasambanadhe 'pyakṣatam/<BR>
ghaṭādipadatadarthayoranyasambandhavāraṇāya anukūlāntaṃ<BR>
vivakṣitārthakam/ anyasambandhajñānasyārthasmṛtijanakatve 'pi<BR>
śābdabodhajanakasmṛtijanakatvābhāvāt/ arthasmṛtyanukūlatvasya<BR>
adṛṣṭādisādhāraṇyāt viśeṣyamiti dhyeyam/ padārthāntaramiti/<BR>
tattatpadārthatāvacchedakābhāvakūṭavadityarthaḥ/ tenātiriktapadārthatvasya<BR>
anyamatāprasiddhatve 'pi na vyāghātaḥ/ asmāt padāt ayamartho boddhavya<BR>
iti mūlasya 'etatpadajanyabodhaviṣayo 'yamarthaḥ'<BR>
ityākārakeśvarecchā śaktirityarthaḥ/<BR>
<BR>
<BR>
na tu<BR>
padārthāntaramiti/ na ceśvarīyajñānasyecchāyāḥ kṛtervā<BR>
śaktirūpatvamiti vinigamanāvirahāt atiriktaiva śaktiriti vācyam/<BR>
ādhunikasaṅketasya icchārūpatayā śakterapi icchārūpatve<BR>
saṅketajñānasya anugatakāryakāraṇabhāvaḥ sambhavati nānyathā ityevaṃ<BR>
vinigamakasaṃbhavena, icchāyā eva śaktitvasvīkārāt/<BR>
<BR>
<BR>
na ca - bhagavadicchāyāḥ<BR>
sakalaviṣayiṇyāḥ śaktitvasvīkāre<BR>
ghaṭapadaboddhavyatvaprakārakatadicchāyāḥ paṭe 'pi sattvāt<BR>
ghaṭapadavācyatvasya atiprasaṅgaḥ/ evaṃ<BR>
gaṅgāpadajanyabodhaviṣayatvaprakārakecchāyāḥ tīre 'pi sattvena<BR>
śaktyaiva tadbodhasambhave lakṣaṇocchedāpattiriti - vācyam/ yataḥ<BR>
tattatpadavācyatvaṃ<BR>
tattatpadajanyabodhaviṣayatvaprakāratānirūpiteśvarecchīyaviśeṣyatāvattvam/<BR>
tādṛśaprakāratānirūpitaviśeṣyatāsambandhena tadicchāvattvaṃ vā/ tathā ca<BR>
tādṛśasya ghaṭapadavācyatvasya paṭe 'sattvāt nātiprasaṅgaḥ/<BR>
gaṅgādipadajanyatvasya bodhāṃśe, bodhaviṣayatvasya ca tīrāṃśe,<BR>
svātantryeṇa bhānamīśvarecchāyāṃ upeyate/ itthaṃ ca<BR>
viśakalitabhānasthale nirūpyanirūpakabhāvāpannaviṣayatāyā abhāvena<BR>
gaṅgāpadajanyatvaprakāratānirūpitabodhaviṣayatvaprakāratānirūpitav iśeṣyatāsambandhena<BR>
icchāvattvasya tīre 'sattvena na kṣatiriti saṅkṣepaḥ/<BR>
<BR>
<BR>
<b>bālapriyā</b><BR>
<BR>
<BR>
śābdabodhajanaketi/ anekapadārthasaṃsargāvagāhijñānaṃ<BR>
śābdabodhaḥ/ tasya janakaṃ padārthānāṃ smaraṇam, tadanukūlaḥ<BR>
padapadārthasambandhaḥ śaktiḥ/ tadanukūlatvaṃ ca tajjanakajñānaviṣayatvam/<BR>
tathā ca yasya padapadārthayoḥ sambandhajñānamasti tasyaiva<BR>
vākyaghaṭakapadajñānāt tattatpadārthasmaraṇaṃ bhavati/ padajñānaṃ hi<BR>
ekasambandhijñānamaparasambandhismārakamiti rītyā padārthasmṛtiṃ<BR>
janayati/ yathā pūrvaṃ sambaddhatayā dṛṣṭayoḥ hastihastapakayordhadhye<BR>
paścāt kadācit ekasya hastipakarūpasambandhino darśanena aparasya<BR>
hastirūpasya sambandhinaḥ smaraṇaṃ bhavati tadvat pūrvaṃ padapadārthayoḥ<BR>
sambandhaṃ yaḥ jānāti sa eva ekasya padarūpasya sambandhinaḥ jñāne sati<BR>
aparamartharūpaṃ sambandhinaṃ smartuṃ śaknoti/ tathā ca<BR>
sambandhajñānasahakṛtāt padajñānāt padārthasmṛtiḥ tataḥ śābdabodha<BR>
<BR>
<BR>
iti kramo 'tra<BR>
vivakṣitaḥ/<BR>
<BR>
<BR>
nanu<BR>
'athasmṛtyanukūlapadapadārthasambandhaḥ śaktiḥ' iti dīpikāvākye<BR>
anukūlaśabdasya yadi kāraṇamityarthaḥ tadā<BR>
padapadārthasambandhajñānasyārthasmṛtijanakatve 'pi<BR>
padapadārthasambandhasyārthasmṛtijanakatvābhāvādasambhavaḥ/ ata āha -<BR>
anukūlatvāmiha prayojakatvamiti prayojakatvaṃ ca<BR>
kāraṇakāraṇatāvacchedakobhayasādhārāṇam/<BR>
padapadārthasambandhajñānamityasya viṣayitāsambandheta<BR>
sambandhaviśiṣṭajñānaṃ ityarthaḥ/ tathā ca arthasmṛtikāraṇam<BR>
sambandhaviśiṣṭajñānam/ tatra viṣayitāsambandhena vidyamānatayā<BR>
padapadārthasambandhasya kāraṇatāvacchedakatvamakṣatam/ kāraṇe<BR>
vidyamānasyaiva kāraṇatāvacchedakatvāt/ tathā ca padapadārthasambandhasya<BR>
arthasmṛtiprayojakatvāt tadanukūlatvaṃ sambhavatīti bhāvaḥ/ tathā ca<BR>
śābdabodhajanakārthasmṛtiprayojakatve sati padapadārthasambandhatvaṃ<BR>
śakterlakṣaṇamiti paryavasannam/ tatra viśeṣyānupādāne<BR>
adṛṣṭādiṣvativyāptiḥ/ teṣāṃ kāryasāmānyaṃ prati kāraṇatayā<BR>
arthasmṛtiṃ pratyapi kāraṇatvāt/ tadvāraṇāya viśeṣyopādānam/<BR>
adṛṣṭādeḥ padapadārthasambandhatvābhāvāt nātivyāptiḥ/<BR>
viśeṣaṇānupādāne ghaṭapadasya kambugrīvādimadrūpatadarthasya ca yaḥ<BR>
kālikādisambandhaḥ tatrātivyāptiḥ/ tadvāraṇāya viśeṣaṇam/<BR>
ghaṭapadatadarthayoḥ kālikasambandhasya kathañcit arthasmṛtyanukūlatve 'pi<BR>
tasyāḥ smṛteḥ śābdabodhajanakatvaṃ nāsti/ ataḥ<BR>
śābdabodhajanakārthasmṛtyanukūlatvasya kālikasambandhe 'bhāvāt<BR>
nātivyāptiḥ/ tadāha ghaṭādipadetyādinā/ vivakṣitārthakamiti/<BR>
śābdabodhajanakasmṛtyanukūlatvārthakamityarthaḥ/<BR>
<BR>
<BR>
'sā ca padārthāntaram'<BR>
iti dīpikātaḥ śaktiḥ kḷptasaptapadārthātiriktaḥ padārthaḥ ityartho<BR>
labhyate/ tathā sati naiyāyikamate 'prasaddhiḥ/ kḷptapadārthātiriktatvasya<BR>
aprasiddhatvāt/ tathā ca mīmāṃsakena naiyāyikaṃ prati tatsādhane<BR>
naiyāyikenāprasiddhaviśeṣaṇatvaṃ udbhāvyatetyālocya<BR>
vyācaṣṭe-tattatpadārthatāvacchedakābhāvakūṭavadityartha iti/ pratyekaṃ<BR>
dravyādau prasiddhāḥ ye dravyatvādīnāmabhāvāḥ tadghaṭita samudāyavatī<BR>
śaktirityarthaḥ/ anyamatāprasiddhatve 'pīti/ naiyāyikamate 'prasiddhatve 'pi<BR>
ityarthaḥ/ na vyāghātaḥ - nānupapattiḥ/ asmāt padādityatra pañcamyāḥ<BR>
janyatvamarthaḥ/ tasya budhadhātvarthabodhe 'nvayaḥ/ ṇyatpratyayasya<BR>
vaṣiyatvamarthaḥ/ tathā ca etatpadajanyabodhaviṣayo 'yamartha iti<BR>
labhyate/ tadāha-iti mūlasyeti/ ādhunikasaṅketasyetyādi/<BR>
ḍitthādipadādayamartho boddhavya<BR>
ityākārakādhunikecchārūpasaṅketagrahāt ḍitthādipadāt<BR>
vyaktiviśeṣabodho bhavatīti svīkāraṇīyam/ 'ghaṭadipadāt ayamartho<BR>
bodhya' ityākārakeśvarecchārūpasaṅketagrahāt ghaṭādipadāt<BR>
ghaṭādibodha iti vaktavyam/ saṅketatvaṃ ca<BR>
tattatpadaboddhavyatvaprakārakādhunikecchā - īśvarecchayoḥsādhāraṇo<BR>
dharmaḥ/ tathā ceśvarecchāyāḥ śaktitve<BR>
ubhayasādhāraṇasṅketatvāvacchinnaviṣayakajñānatvena śābdabodhaṃ prati<BR>
ekavidhameva kāraṇatvam/ tattatpadajanyabodhaviṣayatvaprakārakasya<BR>
īśvarajñānasya īśvaraprayatnasya vā śaktitve tu ḍitthādipadasthale<BR>
icchārūpasaṅketajñānāt śābdabodhaḥ ghaṭādipadasthale tu<BR>
īśvarajñānarūpā īśvarapratnarūpa vā yā śaktiḥ tajjñānādapi<BR>
śābdabodha ityevaṃ aneke kāryakāraṇabhāvāḥ kalpanīyā iti<BR>
gauravam/ ataḥ īśvarecchaiva śaktirityarthaḥ/ vinigamakaṃ vinigamanā<BR>
iti padayoḥ anyatarapakṣasādhakayuktirityarthaḥ/<BR>
<BR>
<BR>
na ca bhagavadicchāyā<BR>
ityādi/ īśvarecchāyāḥ sarvaviṣayakatvamekatvaṃ cāṅgīkriyate/<BR>
sā cet śaktiḥ tarhi paṭāderapi 'ghaṭādipadavācyatvaṃ prasajyeta/ tathā<BR>
hi - viśeṣyatāsambandhena<BR>
ghaṭapadajanyabodhaviṣayatvaprakārakabhagavadicchāvatvaṃ ghaṭapadaśakyatvamiti<BR>
vaktavyam/ 'ghaṭapadajanyabodhaviṣayo ghaṭo bhavatu' ityākārikāyāṃ<BR>
bhagavadicchāyāṃ ghaṭo viśeṣyaḥ ghaṭapadajanyabodhaviṣayatvaṃ prakāraḥ/<BR>
ghaṭapadajanyabodhaviṣayatvaprakārakeśvarecchāyāḥ<BR>
svanirūpitaviśeṣyatāsambandhena ghaṭe sattvāt ghaṭasya<BR>
ghaṭapadaśakyatvam/ īśvarecchāyāśca ekatvāt tasyāḥ<BR>
'paṭapadajanyabodhaviṣayaḥ paṭo bhavatu', 'kuḍyapadajanyabodhaviṣayaḥ<BR>
kuḍyaṃ bhavatu' ityādyākārakatvamapyaṅgīkaraṇīyam/ tathā<BR>
ceśvarecchāyāṃ paṭāderapi viśeṣyatvāt<BR>
ghaṭapadajanyabodhaviṣayatvaprakārakeśvarecchāyāḥ viśeṣyatāsambandhena<BR>
paṭādāvapi sattvāt paṭāderapi ghaṭapadavācyatvaprasaṅgaḥ/ evaṃ<BR>
'gaṅgāpadajanyabondhaviṣayaḥ pravāho bhavatu',<BR>
'tīrapadajanyabodhaviṣayaḥ tīraṃ bhavatu' ityākārakatāyā<BR>
apīśvarecchāyāḥ vaktavyatayā tatra gaṅgāpadajanyabodhaviṣayatvaṃ<BR>
prakāraḥtīraṃ viśeṣyamiti<BR>
gaṅgāpadajanyabodhaviṣayatvaprakārakeśvarecchāyāḥ viśeṣyatāsambandhena<BR>
tīre 'pi sattvāt tīrasyāpi gaṅgāpadavācyatvāt<BR>
<BR>
<BR>
śaktyaiva gaṅgāpadāt<BR>
tīrasya bodhasambhavena tīre gaṅgāpadasya lakṣaṇā anāvaśyikīti<BR>
lakṣaṇāyāḥ bhaṅgaśca prasajyeteti śaṅkāyāḥ āśayaḥ/<BR>
<BR>
<BR>
ghaṭapadaboddhavyatvaprakārakatadicchāyā iti/<BR>
ghaṭapadajanyabodhaviṣayatvaprakārakeśvarecchāyā ityarthaṃḥ/<BR>
yatastatpadavācyatvamityādi/ viśeṣyatāsambandhena<BR>
tatpadajanyabodhaviṣayatvaprakārakeśvarecchāvattvaṃ na tatpadavācyatvam,<BR>
yena pūrvoktadoṣau syātām/ api tu<BR>
tatpadajanyabodhaviṣayatvaniṣṭhaprakāratānirūpitā yā<BR>
īśvarecchānirūpitā viśeṣyatā tadvattvam<BR>
tatpadajanyabodhaviṣayatvaniṣṭhaprakāratānirūpitaviśeṣyatāsambandhenaneśvarecchāvattvaṃvā<BR>
tatpadavācyatvam/ īśvarecchāyā ekatvena tasyāṃ sarvasya viśeṣyatve<BR>
prakāratve 'pi ca īśvarecchīyā tattatpadārthaniṣṭhā viśeṣyatā<BR>
prakārabhedena bhinnabhinnā bhavati/ evaṃ ca 'ghaṭapadajanyabodhaviṣayo<BR>
ghaṭo bhavatu,' 'paṭapadajanyabodhaviṣayaḥ paṭo bhavatu'<BR>
ityadyākārakeśvarecchānirūpitā ghaṭaniṣṭhā viśeṣyataiva<BR>
ghaṭapadajanyabodhaviṣayatvaniṣṭhaprakāratānirūpitā, na paṭaniṣṭhā<BR>
viśeṣyatā, paṭāṃśe ghaṭapadajanyabodhaviṣayatvasyeśvarecchāyā<BR>
anavagāhanāt/ ataḥ<BR>
ghaṭapadajanyabodhaviṣayatvaniṣṭhaprakāratānirūpitaviśeṣyatāsambandhena<BR>
īśvarecchāyāḥ ghaṭe eva sattvāt ghaṭasyaiva ghaṭapadavācyatvaṃ na<BR>
paṭādeḥ/ evaṃ lakṣaṇāsthale 'gaṅgāpadajanyo bodho bhavatu'<BR>
'bodhaviṣayaḥ tīraṃ bhavatu' ityākārakatvameva<BR>
īśvarecchāyāmaṅgīkriyate/<BR>
gaṅgāpadajanyatvaniṣṭhaprakāratānirūpita -<BR>
bodhaniṣṭhaprakāratānirūpita -<BR>
viṣayatva-niṣṭhaprakāratānirūpita-viśeṣyatāsambandhena<BR>
īśvarecchāvattvameva gaṅgāpadavācyatvam/<BR>
pūrvapradarśitaviśakalitabhānātmikāyāmīśvarecchāyāṃ<BR>
bodhaniṣṭhaprakāratāyāṃ<BR>
gaṅgāpadajanyatvāniṣṭhaprakāratānirūpitatvaṃnāstīti<BR>
uktasambandheneśvarecchāvattvasya tīre 'bhāvāt gaṅgāpadavācyatvaṃ<BR>
tīrasya nāstīti tīre gaṅgāpadalakṣaṇāyāḥ svīkāryatayā/ na<BR>
lakṣaṇocchedāpattiśceti bhāvaḥ/ tadṛśasya ghaṭapadavācyatvasyeti/<BR>
<BR>
<BR>
ghaṭapadajanyabodhaviṣaśyatvaniṣṭhaprakāratānirūpitaviśeṣyatāsambandheneśvarecchāvattvarūpasya<BR>
ghaṭapadavācyatvasyetyarthaḥ/ nātiprasaṅgaḥ - na paṭasya<BR>
ghaṭapadavācyatvaprasaṅgaḥ/<BR>
<BR>
<BR>
nanu śaktyā yatra<BR>
padārthabodho bhavati tatraiveśvarecchāyāṃ āvaśyakatā/ lakṣaṇatā yatra<BR>
bodhaḥ, tatra neśvarecchāyā āvaśyakatvam/<BR>
śakyasambandhamātrasyaivāpekṣitatvāt/ tathā ca 'gaṅgāpadajanyo bodho<BR>
bhavatu, bodhaviṣayastīraṃ bhavatu', ityadyākārakecchākalpanaṃ mudhā/<BR>
tīrasya gaṅgāpadavācyatvaṃ tu prāguktaprakāreṇaiva vāryate/<BR>
vācyārthaṃpravāhasambandhamātreṇa tīrasya gaṅgāpadalakṣyatvopapatterityata<BR>
āha - saṅkṣepa iti/ kāryasāmānyaṃ prati īśvarecchāyāḥ<BR>
kāraṇatvāt gaṅgāpadāt tīraviṣayakabodhaṃ pratyapi īśvarecchā<BR>
kāraṇamiti vaktavyam/ tatra kimākārā īśvarecchā kāraṇamiti<BR>
jijñāsāyāṃ tīrādau gaṅgāpadavācyatvavyavahārābhāvāt<BR>
uktaviśakalitabhānavatī īśvarecchaiva kāraṇamityavaśyavaktavyatvāt<BR>
iti bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>viśiṣṭaśaktisthāpanam</b><BR>
<BR>
<BR>
nanu<BR>
gavādipadānāṃ jātāveva śaktiḥ, viśeṣaṇatayā jāteḥ<BR>
prathamamupasthitatvāt/ vyaktilābhastu ākṣepāditi kecit/ tanna -<BR>
'gāmānaya' ityādau vṛddhavyavahāreṇa sarvatrānayanādeḥ vyaktāveva<BR>
sambhavena, jātiviśiṣṭavyaktāveva śaktikalpanāt/<BR>
<BR>
<BR>
<b>pramāśikā</b><BR>
<BR>
<BR>
viśiṣṭe śaktiṃ<BR>
vyavasthāpayituṃ mīmāṃsakamataṃ upanyasya dūṣayatigavādīti/<BR>
viśeṣaṇībhūtajātigrahamantarā viśiṣṭagrahāsambhavena viśiṣṭe<BR>
śaktikalpanaṃ na sambhavati/ ataḥ jātigrahasya prathamamapekṣitatvena<BR>
jātāveva śaktikalpanaṃ ucitam lāghavāt ityāha - viśeṣaṇatayeti/<BR>
prathamamupasthitatvāditi/ viśiṣṭagrahāt pūrvamavagatatvādityarthaḥ/<BR>
kathaṃ tarhi vyaktilābha ityata āha - vyaktīti/ ākṣepāditi/<BR>
arthāpattipramāṇādityarthaḥ/ vyaktāveva sambhaveneti/<BR>
anupapattipratisandhānaśūnyatādaśāyāmapi vyaktibhānasya<BR>
anubhavasiddhatvena cetyapi bodhyam/ viśiṣṭavyaktāveveti/ evakāreṇa<BR>
kevalajātikalpanavyavacchedaḥ/<BR>
<BR>
<BR>
atredaṃ<BR>
bodhyam-jāti-tadvaiśiṣṭya-tadāśrayeṣu triṣu śaktiḥ kalpanīyā/<BR>
padārthadvayasambandhasyaiva padadvayasamabhivyāhāralabhyatvenānyasyāśakyasya<BR>
śābdabodhe bhānāsambhavāditi/<BR>
<BR>
<BR>
navyāstu -<BR>
lakṣyatāvacchedakatvagrahamātreṇa lakṣyatāvacchedakasya yathā śābdabodhe<BR>
bhānaṃ tathā śakyatāvacchedakatvagrahamātreṇa śakyatāvacchedakasyāpi<BR>
śābdabodhe bhānaṃ sambhavatīti śakyatāvacchedake ca śaktiḥ na<BR>
kalpanīyeti vadanti/<BR>
<BR>
<BR>
<b>bālapriyā</b><BR>
<BR>
<BR>
viśiṣṭe śaktiṃ<BR>
vyavasthāpayitumiti/ gavādipadānāṃ gotvādijātiviśiṣṭavyaktau<BR>
śaktiṃ nirdhārayitumityarthaḥ/ viśiṣṭagrahāsambhaveneti/<BR>
viśiṣṭaviṣayakabuddhau viśeṣaṇaviṣayakajñānasya kāraṇatvena<BR>
gotvaviśiṣṭavyaktijñānāt pūrvaṃ gotvarūpaviśeṣaṇajñānaṃ āvaśyakam/<BR>
tathā ca prathamopasthitatvāt lāghavācca jātāveva<BR>
śaktikalpanamucitam, na tu tadviśiṣṭavyaktāviti bhāvaḥ/ jātāveveti/<BR>
evakāreṇa vyaktiṣu śaktivyavacchedaḥ/ lāghavāditi/ vyaktīnāmānantyāt<BR>
jāteścaikatvāditi bhāvaḥ/ nanu jātau śaktisvīkāre gavādipadāt<BR>
gotvādijātereva bodhaḥ syāt na tu vyakteḥ/ gopadaśakyatvāt/<BR>
gopadāśakyasyāpi gopadāt bodhāṅgīkāre gopadāt<BR>
ghaṭāderapi bodhaḥ syādityaśayena śaṅkate - kathaṃ tarhīti/<BR>
arthāpattipramāṇādityartha iti/ jātiviṣayakajñānasya<BR>
vyaktiviṣayakatāniyamāt vyaktibhānaṃ vinā<BR>
jātibhānamanupapannamityanupapattipratisandhānarūpārthāpattipramāṇajanyavyaktyupasthityā<BR>
gopadajanyaśābdabodhe vyakterbhānamiti bhāvaḥ/ idamupalakṣaṇam/<BR>
gopadasya govyaktau śaktyabhāve 'pi lakṣaṇā aṅgīkriyate/ ato<BR>
lakṣaṇayā śābdabodhe vyaktibhānamityapi draṣṭavyam/ etena<BR>
govyaktivācakapadābhāve 'pi arthāpattipramāṇopasthitagovyakteḥ<BR>
śābdabodhe bhānāṅgīkāre padādanupasthitasya<BR>
pratyakṣādinopasthitasyāpi ghaṭādeḥ śābdabodhe<BR>
bhānāpattirityapāstam/ anupapattipratisandhāneti/ vyaktibhānaṃ vinā<BR>
jātibhānamanupapannamityākārakānupapattipratisandhānaśūnyakāle 'pi<BR>
vyaktibhānasyānubhavasiddhatayā nārthāpattipramāṇāt vyaktibhānam/<BR>
anvayānupapattipratisandhānaśūnyakāle 'pi vyaktibhānasyānubhavasiddhatayā<BR>
na lakṣaṇayā vyaktibhānamityarthaḥ/ kevalajātikalpanavyaccheda iti/<BR>
kevalajātau śaktikalpanasya vyavaccheda ityarthaḥ/<BR>
<BR>
<BR>
nanu<BR>
jātiviśiṣṭavyakttau śaktikalpane jātau, jātivyaktyoḥ yaḥ<BR>
samavāyarūpaḥ sambandhaḥ tatra ca śaktyabhāvāt kathaṃ gopadajanyabodhe<BR>
gotvajāteḥ gotvasamavāyasya ca bhānopapattiḥ/ śakyatāvacchedakatvāt<BR>
kathañcit gotvabhānopapattāvapi<BR>
<BR>
<BR>
śakyatānavacchedakasya<BR>
samavāyasya kathaṃ bhānam/ na cākāṅkṣayā bhānamiti vācyam/ dvābhyāṃ<BR>
padābhyāṃ upasthitayorarthayoḥ yaḥ sambandhaḥ tasya dvābhyāṃ śaktibhyāṃ<BR>
upasthitayorarthayoryaḥ sambandhaḥ tasya vā<BR>
samabhivyāhārarūpākāṅkṣābhāsyatvāt padārthatadavacchedakayoḥ<BR>
sambandhasyākāṅkṣābhāsyatvānupapatteḥ ityāśaṅkyāha - atredaṃ<BR>
bodhyamityādinā/ tathā ca ghaṭatva-samavāya-ghaṭeṣu triṣu ghaṭapadasyaikā<BR>
śaktiḥ, tathā ca śakyatvāt trayāṇāmapi ghaṭapadajanyabodhe bhānaṃ<BR>
sambhavatīti bhāvaḥ/ padārthadvayasambandhasyaiveti/<BR>
padadvayopasthapyārthadvayasambandho vā bhinnābhyāṃ<BR>
vṛttibhyāmekapadopasthāpyārthadvayasambandho vā padārthadvayasambandha<BR>
ityanena vivakṣitaḥ/ evakāreṇa śakya-śakyatāvacchedakayoḥ sambandho<BR>
vyavacchidyate/ padadvayasamabhivyāhāralabhyatveneti/<BR>
āvakāṅkṣābhāsyatvenetyarthaḥ/ anyasyāśakyasyeti/ akāṅkṣayā alabhyasya<BR>
saṃsargasya śakyatvarahitasya śakyatāvacchedakasya<BR>
ghaṭatvādijāteścetyarthaḥ/<BR>
<BR>
<BR>
navyāstviti/ yathā<BR>
gaṅgāyāṃ ghoṣa ityādau tīre gaṅgāpadasya lakṣaṇāsvīkāre 'pi<BR>
tīratve lakṣaṇāvirahe 'pi tīratvasya lakṣyatāvacchedakatvāt tīratvaṃ<BR>
lakṣyatāvacchedakamityākārakalakṣyatāvacchedakatvaprakārakajñānamātreṇa<BR>
alakṣyasyāpi tīratvasya śābdabodhe bhānam, tathā ghaṭatve<BR>
śaktivirahe 'pi ghaṭatvaṃ<BR>
śakyatāvacchedakamityākārakaśakyatāvacchedakatvaprakārakajñānamātreṇa<BR>
ghaṭapadāt ghaṭatvasya bhānaṃ sambhavatīti śakyatāvacchedake ghaṭādau<BR>
śaktiḥ na kalpanīyeti bhāvaḥ/<BR>
<BR>
<BR>
atra kecit -<BR>
śakyatāvacchedake śaktyasvīkāre pṛthivīpadāt kadācit<BR>
aṣṭadravyātiriktadravyatvena kadācidgandhavattvena kadācitpṛthivītvena<BR>
ca śābdabodhāpattiḥ/ pṛthivī pṛthivīpadaśakyā itivat<BR>
aṣṭadravyātiriktadravyaṃ<BR>
<BR>
<BR>
gandhavān vā<BR>
pṛthivīpadaśakyamityākārasya śaktigrahasya sambhavāt/ tīratvāvacchinne<BR>
gaṅgāpadaśakyasambandharūpalakṣaṇājñānāt tīratvena tīrabodhaḥ,<BR>
gaṅgātīratvāvacchinne gaṅgāpadalakṣaṇājñānāt gaṅgātīratvena<BR>
tīrabodha itivat/ tathā ca lakṣaṇayā<BR>
yatkiñcidekadharmāvacchinnaviṣayaka eva śābdabodha iti yathā na<BR>
<BR>
<BR>
niyamaḥ tathā<BR>
śakyārthabodhe 'pi niyamo na syāt/ śakyatāvacchedake śaktisvīkāre<BR>
tu pṛthivīpadāt pṛthivītvenaiva śābdabodha iti niyama upapadyate/<BR>
ataḥ śakyatāvacchedake 'pi śaktiḥ svīkaraṇīyetyāhuḥ/<BR>
<BR>
<BR>
taccintyam/<BR>
yaddharmaprakārakaśābdabodha iṣyate<BR>
taddharmadharmikaśakyatāvacchedakatvaprakārakaśaktijñānameva<BR>
tādṛśaśābdabodhahetuḥ/ śakyatāvacchedakaśca sarvatra<BR>
śakyatvānyūnānatiprasaktaḥ laghureva dharmaḥ, sambhavati<BR>
laghudharmasyāvacchedakatve gurudharmasya<BR>
svarūpasambandharūpāvacchedakatvānaṅgīkārāt/ tathā ca<BR>
pṛthivītvāpekṣayā aṣṭadravyātiriktadravyatvādergurutvāt na<BR>
śakyatāvacchedakatvam/ atastatra śakyatāvacchedakatvajñānaṃ pramātmakaṃ na<BR>
sambhavatīti na tasya pramātmakaśābdabodhahetutvam/ lakṣaṇāsthale tu<BR>
'tīraṃ pravāhasambandhavat' ityākārakasyeva 'gaṅgātīraṃ<BR>
pravāhasambandhavat' ityākārakasyāpi lakṣaṇājñānasyānubhavasiddhatayā<BR>
gurāvapi svarūpasambandharūpalakṣyatāvacchedakatvajñānaṃ<BR>
śābdabodhaheturupeyate/ tathā ca śaktisthale pṛthivītvenaiva śaktyā<BR>
pṛthivīpadāt pṛthivībodhaḥ, na tu aṣṭadravyātiriktadravyatvādineti<BR>
niyamaḥ, lakṣaṇāsthale kadācit tīratvena kadācit gaṅgātīratvena<BR>
bodha ityaniyamaścopapadyata iti lakṣyatāvacchedake yathā na lakṣaṇā<BR>
tathā śakyatāvacchedake 'pi na śaktiriti navīnānāmāśayaḥ/ tadetatsarvaṃ<BR>
lakṣyatāvacchedakatvagrahamātreṇa śakyatāvacchedakatvagrahamātreṇa iti<BR>
padābhyāṃ sūcitamiti dhyeyam/<BR>
<BR>
<BR>
<b>dīpikā</b><BR>
<BR>
<BR>
<b>śaktigrahopāyapratipādanam</b><BR>
<BR>
<BR>
śaktigrahaśca<BR>
vṛddhavyavahāreṇa/ vyutpitsurbālaḥ 'gāmānaya' iti<BR>
uttamavṛddhavākyaśravaṇānantaraṃ madhyamavṛddhasya pravṛttimupalabhya gavānayanaṃ<BR>
ca dṛṣṭvā madhyamavṛddhapravṛttijanakajñānasya anvayavyatirekābhyāṃ<BR>
vākyajanyatvaṃ niścitya 'aśvamānaya, gāṃ badhāna' iti vākyāntare<BR>
āvāpodvāpābhyāṃ gopadasya gotvaviśiṣṭe śaktiḥ, aśvapadasya<BR>
aśvatvaviśiṣṭe śaktiriti vyutpadyate/<BR>
<BR>
<BR>
<b>prakāśikā</b><BR>
<BR>
<BR>
śaktigrahaśca<BR>
vṛddhavyavahāreṇeti/ śaktigrahastu vṛddhavyavahārādinā sambhavatītyarthaḥ/<BR>
ādinā vyākaraṇādiparigrahaḥ/ ata eva<BR>
<BR>
<BR>
"śaktigrahaṃ<BR>
vyākaraṇopamānakośāptavākyādvyavahārataśca/<BR>
<BR>
<BR>
vākyasya<BR>
śeṣādvivṛtervadanti sānnidhyataḥ siddhapadasya vṛddhāḥ//<BR>
<BR>
<BR>
ityabhiyuktoktiḥ<BR>
saṅgacchate/ vyākaraṇāt prakṛtipratyayādīnāṃ śaktigrahaḥ/ upamānāt<BR>
śaktigrahastu adhastāddarśitaḥ/<BR>
<BR>
<BR>
'apyekadantaherambalambodaragajānanāḥ' iti<BR>
kośādekadantādiśabdāḥ gaṇeśatvaviśiṣṭe śaktā ityarthakāt<BR>
gaṇeśatvaviśiṣṭe śaktigrahaḥ/ tatraikadantādiśabdānāmeva padārthatayā<BR>
teṣāṃ vibhinnatvena dvandvopapattiḥ/ 'kokilaḥ pikaśabdavācyaḥ'<BR>
ityāptavākyāt pikapadasya kokile śaktigrahaḥ/<BR>
<BR>
<BR>
vyavahārataḥ śaktigrahaṃ<BR>
upapādayati - vyutpitsuriti/ śaktigrahecchāvānityarthaḥ/ uttamavṛdveti/<BR>
prayojakavṛddhetyarthaḥ/ madhyamavṛddhasyeti/ prayojyavṛddhasyetyarthaḥ/<BR>
gavānayanaṃ dṛṣṭvā pravṛttimupalabhya cetyanvayaḥ/<BR>
upalabhyetyasyānumāyetyarthaḥ/ 'iyaṃ kriyā prayatnapūrvikā<BR>
vilakṣaṇakriyātvāt svīyakriyāvat' ityanumānaprayogo bodhyaḥ/<BR>
pravṛttijanakajñānasya - gavānayanagocaraprayatnajanakagavānayanajñānasya/<BR>
vākyasya viśiṣṭer'the śaktirna kalpanīyā, tādṛśārthasya<BR>
samabhivyāhāralabhyatvāt/ 'ananyalabhyo hi śabdārtha' iti<BR>
nyāyādityabhisandhimāha - aśvamānayetyādi/ āvāpodvāpābhyāmiti/<BR>
āvāpaḥ - saṅgrahaḥ/ udvāpaḥ - tyāgaḥ/ vyutpadyata iti/ vyutpattyāśrayo<BR>
bhavatītyarthaḥ/<BR>
<BR>
<BR>
vākyaśeṣāt yathā -<BR>
'yavamayaścarurbhavati' ityatra yavaśabdaḥ āryavyavahārāt<BR>
dīrghaśūkaviśiṣṭasya vācakaḥ, mlecchavyavahārāt priyaṅgorvācako<BR>
veti saṃndehe -<BR>
<BR>
<BR>
'vasante sarvasasyānāṃ<BR>
jāyate patraśātanam/<BR>
<BR>
<BR>
modamānāśca tiṣṭhanti<BR>
yavāḥ kaṇiśaśālinaḥ//'<BR>
<BR>
<BR>
iti vākyaśeṣāt<BR>
dīrghaśūkaviśiṣṭe śaktinirṇayaḥ/ priyaṅgau tu śaktibhramāt prayogaḥ/<BR>
<BR>
<BR>
vivaraṇāt yathā-<BR>
'payati pākaṃ karoti' ityatra yatnārthakakarotinā<BR>
sarvākhyātavyākhyānāt ākhyātasya<BR>
<BR>
<BR>
yatnatvaviśiṣṭe<BR>
śaktigrahaḥ/ prasiddhapadasānnidhyāt śaktigrahastu 'vikasitapadme<BR>
madhukaraḥ' ityādyagrimagranthena sphuṭībhaviṣyati ityalaṃ pallavitena/<BR>
<BR>
<BR>
<b>bālapriyā</b><BR>
<BR>
<BR>
vṛddhavyavahāreṇeti/ vaddhayoḥ jñānavatoḥ vyavahāraḥ pravṛttiḥ<BR>
śabdaprayogaśca vṛddhavyavahāraḥ/ prakṛtipratyapādīnāmiti/ 'bhū<BR>
sattāyām' ityādivyākaraṇāt bhūprabhṛtīnāṃ prakṛtīnāṃ<BR>
sattādirūpārthe śaktigrahaḥ/ 'laḥ karmaṇi ca bhāve cākarmakebhyaḥ'<BR>
ityādivyākaraṇāt pratyayasyārthaṃviśeṣe śaktigrahaḥ/ adhastāddarśita<BR>
iti/ pūrvamupamānapariccheda darśitaḥ/ nanu 'apyekadantaheramba'<BR>
ityādikośe ekadantaherambādiśabdānāṃ paryāyatvena<BR>
ekārthavācakatayā kathaṃ dvandvasamāsaḥ/ padārthabheda eva<BR>
dvandvasamāsāṅgīkārādityatrāha - tatraikadantādīti/ ete śabdāḥ<BR>
etādṛśārthabodhakā iti jñāpanārthaṃ hi kośaḥ/ tatraikadantādayaḥ<BR>
śabdāḥ tattadānupūrvīkaśabdarthakā eveti bhāvaḥ/<BR>
<BR>
<BR>
dīpikāyām<BR>
vyutpitsurbāla ityādi/ kaścit bālakaḥ gavādipadānāṃ kasminnarthe<BR>
śaktiriti jijñāsate/ sa kadācit kenacit prerakeṇa ācāryādināṃ<BR>
śiṣyaṃ prati uktaṃ 'gāmānaya' iti vākyaṃ śṛṇvataḥ śiṣyasya gavānayanaṃ<BR>
paśyati/ tataḥ gavānayanarūpakriyāṃ prati kāraṇabhūtaṃ<BR>
prayatnamanuminoti/ tataḥ kiñcitkriyāviṣayakaprayatnaṃ prati<BR>
tatkriyāviṣayakajñānasya kāraṇatvāt tādṛśajñānaṃ prati<BR>
prayojakavṛddhaprayuktaṃ vākyameva kāraṇamityanvayavyatirekābhyāṃ<BR>
niścinoti/ tataśca prayojyavṛddhasya gokarmakānayanaviṣayakaṃ jñānaṃ<BR>
'gāmānaya' iti vākyajanyamiti niścinoti/ tatra<BR>
<BR>
<BR>
gopadasya<BR>
gotvaviśiṣṭe śaktiṃ vinā gopadārthasya karmatve 'nvayāsambhavāt<BR>
gopadasya gotvaviśiṣṭe śaktirityapi niścinoti ityanayā rītyā<BR>
vyavahārasya śaktigrāhakatvamiti bhāvaḥ/ pravṛttiśabdaḥ prayatnaparaḥ/<BR>
<BR>
<BR>
nanu pravṛttijanakasya<BR>
gavānayanaviṣayakajñānasya vākyajanyatvāt vākyasyaiva gokarmakānayane<BR>
śaktiḥ kalpyatāmityatrāha - prakāśikāyām vākyasyeti/ viśiṣṭer'the<BR>
iti/ gokarmakatvaviśiṣṭānayanarūpe vākyārthe ityarthaḥ/ tathā ca<BR>
padaśaktyā upasthitānāmarthānāṃ anvayarūpasya vākyārthasya<BR>
samabhivyāhārarūpākāṅkṣayaiva bhānopapattyā vākyārthe na śaktiriti<BR>
bhāvaḥ/ api ca gopadasyānayanānvitagavi śaktisvīkāre 'gāṃ badhāna'<BR>
ityatrāpi tādṛśagobodhopapattiḥ/ evamānayapadasya gokarmakānayane<BR>
śaktisvīkāre 'aśvamānaya' ityatrāpi tadbodhāpattiḥ/ ataḥ gopadasya<BR>
gotvaviśiṣṭe ānayapadasya ānayanatvaviśiṣṭe ca śaktirniścīyate/<BR>
kriyākārakayoranvitatvaṃ tu samabhivyāhāralabhyamityāvāpodvāpābhyāṃ<BR>
suniścayam/ etadabhiprāyeṇaiva āvāpodvāpopanyāsa iti bhāvaḥ/<BR>
vyutpatyāśrayo bhavatīti/ śaktiniścayavān bhavatītyarthaḥ/<BR>
<BR>
<BR>
vivaraṇādyatheti/<BR>
tatsamānārthakapadāntareṇa tadarthakathanaṃ vivaraṇam/ 'śaktigrahaṃ<BR>
vyākaraṇopamāna' ityādiślokānuktānāṃ<BR>
aṅgulinirdeśapūrvakaśabdaprayogādīnāmapi śaktigrāhakatvaṃ<BR>
manasikṛtyoktam - alaṃ pallaviteneti/<BR>
<BR>
<BR>
<b>dīpikā</b><BR>
<BR>
<BR>
<b>śabdānāṃ<BR>
siddhaparatvamapīti nirūpaṇam</b><BR>
<BR>
<BR>
nanu sarvatra<BR>
kāryaparatvāt vyavahārasya kāryaparavākya eva vyutpattiḥ na siddhapara<BR>
iti cet - na/ 'kāśyāṃ tribhuvanatilako bhūpatirāste' ityādau<BR>
siddhe 'pi vyavahārāt 'vikasitapadme madhukaraḥ tiṣṭhati' ityādau<BR>
prasiddhapadasamabhivyāhārāt siddhe 'pi madhukarādivyutpattidarśanāt<BR>
ca/<BR>
<BR>
<BR>
<b>prakāśikā</b><BR>
<BR>
<BR>
vyavahārasya/<BR>
kāryaparatvāditi yojanā/ kāryaparatvaṃ ca<BR>
kṛtisādhyānayanādirūpakriyātātparyakatvam/ vyutpattiḥ - śaktigrahaḥ/<BR>
vyavacchedyaṃ sphuṭayati - na siddheti/ siddhe 'pi vyavahārāditi/ tathā ca<BR>
siddhe 'pi śaktigrahastvāvaśyakaḥ/ anyathā tatrānubhavasiddhasya śabdabodhasya<BR>
apalāpāpatteriti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
siddhe 'pi śaktigraha<BR>
ityatra siddhaśabdaḥ kriyāvyatiriktaparaḥ/<BR>
<BR>
<BR>
<b>dīpikā</b><BR>
<BR>
<BR>
<b>lakṣaṇānirūpaṇam</b><BR>
<BR>
<BR>
<BR>
lakṣaṇāpi<BR>
śabdavṛttiḥ/ śakyasambandho lakṣaṇā/ gaṅgāyāṃ ghoṣa ityatra<BR>
gaṅgāpadavācyapravāhasambandhādeva tīropasthitau tīre 'pi śaktirna<BR>
kalpyate/ saindhavādau lavaṇāśvayoḥ parasparasambandhābhāvāt<BR>
nānāśaktikalpanam/<BR>
<BR>
<BR>
lakṣaṇā trividhā -<BR>
jahallakṣaṇā, ajahallakṣaṇā, jahadajahallakṣaṇā ceti/ yatra<BR>
vācyārthasyānvayābhāvaḥ tatra jahallakṣaṇā/ yathā mañcāḥ krośantīti/ yatra<BR>
vācyārthasyāpyanvayaḥ tatra ajahaditi/ yathā chatriṇo gacchantīti/ yatra<BR>
<BR>
<BR>
vācyaikadeśatyāgena<BR>
ekadeśānvayaḥ tatra jahadajahaditi/ yathā tattvamasīti/<BR>
<BR>
<BR>
<b>prakāśikā</b><BR>
<BR>
<BR>
tīre 'pi śaktirna<BR>
kalpyata iti/ gaṅgāpadasyeti śeṣaḥ/ nanu evaṃ saindhavādipadānāṃ<BR>
nānārthakatvānupapattiḥ, ekatra śaktiḥ anyatra lakṣaṇetyeva nirvāhādata<BR>
āha - saindhavādāviti/ ādinā haryādiparigrahaḥ/ sambandhābhāvāditi/<BR>
saṃyogādirūpasambandhābhāvādityarthaḥ/<BR>
idamupalakṣaṇam-prasiddhayorarthayoḥ kutra lakṣaṇetyatra<BR>
vinigamakābhāvena ubhayatra śaktikalpanasyāvaśyakateti/<BR>
<BR>
<BR>
mañcā iti/ mañcapadaṃ<BR>
mañcasthapuruṣe lākṣaṇikam/ vācyāryasya<BR>
krośanakartṛtvānvayābhāvādityarthaḥ/ vācyārthasyāpīti/ apinā<BR>
lakṣyasamuccayaḥ/ chatriṇa iti/ ekasārthavāhitvena chatryacchatriṣu<BR>
gamanakartṛtvānvayaḥ/ tātparyānupapattireva lakṣaṇābījam/ na ca<BR>
chatrītyasya matubarthakenipratyayāntasya padasamūharūpatvena<BR>
tacchakyāprasiddhyā tatsambandharūpalakṣaṇāyā abhāvena<BR>
kathamidamudāharaṇamiti vācyam/ 'pratipādyasambandha eva lakṣaṇā'<BR>
ityetadabhiprāyeṇa tadudāharaṇadānāt/ anyathā 'kākebhyo dadhi<BR>
rakṣyatām' ityādyudāhartavyam/ tatra kākapadasya<BR>
kākataditarasādhāraṇadadhyupavātakatvāvacchinnaparatvāt/<BR>
<BR>
<BR>
kecittu - chatrapadasya<BR>
ekasārthe lakṣaṇā/ taddhitārthaḥ sambandhī/ tathā caikasārthaṃsambandhino<BR>
gacchantītyanvayabodhaḥ ityāhuḥ/<BR>
<BR>
<BR>
tattvamasīti/<BR>
tatpadavācye sarvajñatvādiviśiṣṭe<BR>
tvaṃpadavācyasyāntaḥ-karaṇādiviśiṣṭasyābhedānvayānupapattyā ubhayatra<BR>
viśeṣaṇāṃśaparityāgaḥ/ tathā ca tatpadalakṣyasya śuddhasya tvaṃpadalakṣyeṇa<BR>
saha abhedānvayopapattirityabhiprāyaḥ/ idamudāharaṇaṃ tu<BR>
jīvabrahmaṇoraikyaṃ bruvatāṃ brahmavādināṃ matābhiprāyeṇa/ naiyāyikamate<BR>
tasyāsaṃmatatvāt/ naiyāyikamatarītyā tu 'sāyam devadatta'<BR>
ityādau tattāṃśasya idānīmasambhavāddhānam, idantvāṃśasya<BR>
sambhavādahānamiti jahadajahallakṣaṇāmācakṣate/<BR>
<BR>
<BR>
pare tu - 'ghaṭo<BR>
nityaḥ' ityādau ghaṭatvasyeva 'so 'yam devadatta' ityādau<BR>
tattāṃśasyopalakṣaṇatayā bhāne na kiñcit bādhakamiti kiṃ<BR>
jahadajahallakṣaṇayeti vadanti/<BR>
<BR>
<BR>
<b>bālapriyā</b><BR>
<BR>
<BR>
saṃyogādirūpasambandhābhāvāditi/ tathā ca<BR>
śakyasambandharūpalakṣaṇāyā asambhavāt lavaṇāśvayorūbhayoreva<BR>
saindhavapadasya śaktirityarthaḥ/<BR>
<BR>
<BR>
mañcasthapuruṣa iti/<BR>
mañcasthaśiśāviti yuktam, rodanādirūpakrośanakartṛtvasya tatraiva<BR>
svārasikatvādityāhuḥ/ vācyārthasyeti/ mañcapadaśakyārthasya mañcasya<BR>
samabhivyāhṛtakrośatipadārthakrośanakartṛtvānvayavirahāt<BR>
anvayānupapattirūpalakṣaṇābījasattvāt - mañcapadasya mañcasthe puruṣe<BR>
lakṣaṇeti bhāvaḥ/ tathā ca yādṛśapade<BR>
vācyārthaviśeṣyaketarapadārthānvayaviṣayakaśābdabodhajanakatvaṃ na<BR>
sambhavati tatra pade jahallakṣaṇā, yā lakṣaṇā vācyārthaṃ tyajati sā<BR>
jahallakṣaṇā, jahatī ca sā lakṣaṇā ceti karmadhārayāt/ athavā śakyārthaṃ<BR>
jahataḥ tyajataḥ padasya lakṣaṇā jahallakṣaṇeti ṣaṣṭhītatpuruṣaḥ/ yatra<BR>
śakyārtho na parityajyate śakyārthāparityāgena lakṣyārthabodhaḥ tatra<BR>
ajahallakṣaṇā/ 'yathā chatriṇo gacchanti' iti/ atra chatripadasya<BR>
chatryacchatrighaṭitasamudāye lakṣaṇā/ ekasārthavāhitveneti/<BR>
ekasamudāyaghaṭakatvenetyarthaḥ/ tṛtīyāyāḥ vaiśiṣṭyamarthaḥ/ tasya<BR>
chatryacchatriṣvanvayaḥ/ chatripadalakṣyeṣu ekasamudāyaghaṭakatvaviśiṣṭeṣu<BR>
chatryacchatriṣu gamanakartṛtvānvaya iti bhāvaḥ/<BR>
<BR>
<BR>
nanvanvayānupapattirna<BR>
lakṣaṇāyā bījam/ 'yaṣṭīḥ praveśaya' ityādau yaṣṭipadavācyānāṃ<BR>
yaṣṭīnāmapi<BR>
praveśanakarmatvānvayasambhavenānvayānupapattirūpabījābhāvāt<BR>
yaṣṭipadasya yaṣṭidhare lakṣaṇāyā ayogādityata āha -<BR>
tātparyānupapattireva lakṣaṇābījamiti/ yaṣṭidharatātparyeṇaiva 'yaṣṭīḥ<BR>
praveśaya' iti vākyaprayogāt lakṣaṇānaṅgīkāre<BR>
<BR>
<BR>
tādṛśatātparyaṃ<BR>
nopapadyeteti lakṣaṇābījaṃ tatrāpyastīti bhāvaḥ/<BR>
ekakāreṇānvayānupapattivyavacchedaḥ/<BR>
<BR>
<BR>
nanu tārkikamate śaktaṃ<BR>
padamiti padalakṣaṇāt chatrin iti vākyameva/ chatrapadasya chatre<BR>
śaktatvāt inipratyayasya sambandhe śaktatvāt<BR>
prakṛtipratyayarūpapadadvayasamūharūpatvāt chatripadasya/ vākye ca<BR>
śaktyabhāvāt vākyaśakyārthāprasiddhyā śakyasambandharūpā lakṣaṇā na<BR>
sambhavati/ tathā ca chatrinnityasya ajahallakṣaṇodāharaṇatvaṃ na sambhavatīti<BR>
śaṅkate-na ca chatrītyasyeti/ matubarthaketi/ sambandhārthaketyarthaḥ/<BR>
pratipādyasambandha iti/ bodhyārthasambandha<BR>
<BR>
<BR>
ityarthaḥ/ tathā ca<BR>
chatrinniti vākyaśakyārthāprasiddhāvapi tādṛśavākyajanyabodhaviṣayo<BR>
yor'thaḥ chatravāniti tatsambandhasya samudāye sattvāt vākye 'pi<BR>
lakṣaṇopapadyata iti bhāvaḥ/ anyatheti/ śakyasambandha eva lakṣaṇeti<BR>
svīkāra ityarthaḥ/ kākataditareti/ kākataditarabiḍālādisādhāraṇaṃ<BR>
yat dadhināśakatvaṃ tadavacchinne kākapadasya lakṣaṇetyarthaḥ/<BR>
dadhināśakatvena rūpeṇa kākasyāpi bodhāt ajahallakṣaṇātvam/<BR>
<BR>
<BR>
padalakṣaṇayaiva nirvāhaṃ<BR>
vadatāṃ matamāha - kecittviti/ ekasārtha iti/ ekasamudāyatva<BR>
ityarthaḥ/ chatriṇo gacchantītyasya ekasamudāyatvavavanto<BR>
gacchantītyarthaḥ/ samudāyatvaṃ cāpekṣābuddhiviśeṣaviṣayatvam/ atha vā<BR>
chatrapadasya ekasamudāyor'thaḥ, ini pratyayasya<BR>
ghaṭakatvarūpasambandhaviśiṣṭor'thaḥ/ āhuḥ ityasvarasodbhāvanam/<BR>
tadbījaṃ tu chatrapadasya chatrighaṭitasamudāyatvārthakatve<BR>
chatrapadajanyaśābdabodhe chatrapadamukhyārthasśya chatrasya mukhyaviśeṣyatayā<BR>
bhānābhāvāt atratyalakṣaṇāyā ajahatsvārthatvānupapattiriti/<BR>
<BR>
<BR>
atra tatpadavācya<BR>
ityādi/ tattvamasītyatra tatpadasya sarvajñatvādiviśiṣṭacaitanyaṃ<BR>
vācyor'thaḥ/ tvaṃpadasya antaḥkaraṇaviśiṣṭacaitanyaṃ vācyor'thaḥ/<BR>
samānavibhakterabhedor'thaḥ/ sa ca viśiṣṭayorbādhitaḥ/ ataḥ<BR>
vācyārthaikadeśayoḥ sarvajñatva-antaḥkaraṇarūpaviśeṣaṇayoḥ tyāgena<BR>
caitanyamātraṃ dvābhyāṃ padābhyāṃ lakṣyate/ so 'yaṃ devadatta<BR>
ityādāviti/ tatpadasya taddeśatatkālavṛttitvaviśiṣṭor'thaḥ/<BR>
idaṃpadasya etaddeśaitatkālaviśiṣṭor'thaṃḥ/ viśiṣṭayoraikyaṃ ca<BR>
bādhitam/ ataḥ tatpadaśakyārthaviśiṣṭaikadeśasya<BR>
tattaddeśatattatkālavṛttitvarūpaviśeṣaṇasya tyāgena viśeṣye devadatte<BR>
tatpadasya lakṣaṇā/ evaṃ ca yatra viśeṣaṇasya śakyaikadeśasya tyāgena<BR>
viśeṣyasya śakyaikadeśasya bodhastatra jahadajahallakṣaṇetyuktaṃ bhavati/<BR>
<BR>
<BR>
pare tviti/ yathā<BR>
ghaṭo 'nitya ityatra ghaṭatvaviśiṣṭe anityatvaviśiṣṭābhedo na<BR>
sambhavati, ghaṭatve 'nityatvābhāvāditi<BR>
ghaṭatvopalakṣite 'nityatvānvayasvīkāreṇopapattiḥ, tathā so 'yaṃ<BR>
devadatta ityādāvapi tattopalakṣite idantvānvayenopapattyā<BR>
jahadajahallakṣaṇā māstviti bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>gauṇīvyañjanayorvṛtyantaratvakhaṇḍanam</b><BR>
<BR>
<BR>
gauṇyapi lakṣaṇaiva<BR>
lakṣyamāṇaguṇasambandhasvarūpā/ yathā agnirmāṇavaka iti/ vyañjanāpi<BR>
śaktilakṣaṇāntarbhūtā, śabdaśaktimūlā, arthaśaktimūlā ca anumānādinā<BR>
anyathāsiddhā/<BR>
<BR>
<BR>
<b>prakāśikā</b><BR>
<BR>
<BR>
gauṇyā<BR>
vṛttyantaratvaṃ nirācaṣṭe - gauṇyapīti/ nanu 'gaṅgāyāṃ ghoṣa'<BR>
ityatra tīre śakyasya pravāhasyeva 'agnirmāṇavaka' ityādau<BR>
māṇavake śakyasya agneḥ sākṣātsambandho na saṃbhavati iti kathaṃ<BR>
lakṣaṇayā nirvāha ityata āha - lakṣyamāṇeti/ lakṣyamāṇo yo guṇaḥ<BR>
śucitvādiḥ tatsambandharūpāṃ ityarthaḥ/ ayamabhiprāyaḥ - śakyasambandho<BR>
hi lakṣaṇā/ sa ca kvacitsākṣātsambandhaḥ, kvacitparamparāsambandhaḥ/ evaṃ ca<BR>
śakyasyāgneḥ svaniṣṭhaśucitvavattvasambandha eva lakṣaṇeti/<BR>
<BR>
<BR>
ālaṅkārikāḥ<BR>
punarevamāhuḥ - 'tīre ghoṣa' iti śabdaprayoge svāyatte<BR>
'gaṅgāyāṃ ghoṣaḥ' ityananvitābhidhānaṃ<BR>
śaityapāvanatvādipratītyartham/ na ca sā pratītirlakṣaṇayā upapadyate<BR>
kevalatīralakṣaṇayaiva anvayānupapattiparihāre<BR>
śaityapāvanatvādiviśiṣṭalakṣaṇāyāṃ mānābhāvāt/ tasmāt<BR>
vyañjanāvṛttiraṅgīkartavyeti/ tanmataṃ nirasyati -<BR>
<BR>
<BR>
vyañjanāpīti/<BR>
śaktilakṣaṇāntarbhūteti/ ayambhāvaḥ - nānārthakasthale 'dūrasthā bhūdharā<BR>
ramyāḥ' ityādau bhūdharaśabdena parvatānāmiva rājñāmapi śaktyaiva<BR>
pratītiḥ sambhavati/ 'gaṅgāyāṃ ghoṣa' ityādau tu<BR>
śaityapāvanatvādiviśiṣṭatīrapratītirapi lakṣaṇāsāmrājyādeva/ tatra<BR>
lakṣaṇākalpikāyāḥ tātparyānupapattereva sadbhāvāt<BR>
<BR>
<BR>
kiṃ vyañjanayeti/<BR>
<BR>
<BR>
nanu śabdaśaktimūlāyā<BR>
vyañjanāyā anyathāsiddhatve 'pi arthaśaktimūlāyāstasyā nānyathāsiddhiḥ/<BR>
tathā hi -<BR>
<BR>
<BR>
"gaccha gacchasi cetkānta panthānaḥ santu te<BR>
śivāḥ/<BR>
<BR>
<BR>
mamāpi janma tatraiva<BR>
bhūyāt yatra gato bhavān//"<BR>
<BR>
<BR>
ityādau 'he priya<BR>
tava gamanottaraṃ mama prāṇanāśo bhaviṣyati/ ato na gantavyam'<BR>
ityādyartho vyajyate/ na hyatra śaktilakṣaṇābhyāṃ nirvāhaḥ/ itthaṃ ca<BR>
vyañjanāyā āvaśyakatetyata āha - arthaśaktimūlā ceti/ castvarthaḥ/<BR>
anumānādineti/ anumānaprayogastu - 'iyaṃ<BR>
madīyagamanottarakālikaprāṇaviyogavatī vilakṣaṇaśabdaprayoktṛtvāt'<BR>
ityādirūpaḥ/ ādinā saṃbhāvanādi parigrahaḥ/<BR>
utkaṭaikatarakoṭikasaṃśayassambhāvanā/ autkaṭyaṃ ca viṣayatāviśeṣaḥ/<BR>
yadi punarānubhaviko lokānāṃ svarasavāhī 'śabdāt amumarthaṃ<BR>
pratyemi' ityanubhavaḥ tadā vaiyañjanikī pratītiḥ<BR>
gīrvāṇaguruṇāpyaśakyavāraṇeti vyañjanāsiddhi niṣpratyūhaiveti<BR>
mantavyam/<BR>
<BR>
<BR>
<b>bālapriyā</b><BR>
<BR>
<BR>
lakṣyamāṇo yo<BR>
guṇa ityādi/ lakṣyamāṇaḥ śakyārthavṛttiryo guṇaḥ<BR>
tatsajātīyaguṇavattvaṃ gauṇīvṛttirityarthaḥ/ agnirmāṇavaka ityatra<BR>
agnipadaśakyārthavahnivṛttiryo guṇaḥ śucitvaṃ<BR>
tatsajātīyaśucitvavān māṇavaka iti bodhaḥ/ nanvetādṛśyāḥ<BR>
gauṇyā vṛtteḥ kathaṃ śakyasambandharūpalakṣaṇāyāmantarbhāva ityatrāha -<BR>
ayamabhiprāya iti/ śakyārthapratiyogikaḥ sambandho lakṣaṇā/ sambandhaśca<BR>
sākṣātparamparāsādhāraṇaḥ/ gaṅgāyāṃ ghoṣa ityādau<BR>
gaṅgāpadaśakyārthasya saṃyogarūpaḥ sākṣātsambandhastīre 'sti/<BR>
agnirmāṇavaka ityatra tu śakyārthasyāgneḥ<BR>
svavṛttiguṇasajātīyaguṇavattvarūpaḥ paramparāsambandhaḥ māṇavake 'sti/<BR>
ubhayorapi sambandhayorlakṣaṇātvameveti bhāvaḥ/<BR>
<BR>
<BR>
vyañjanākhyāmatiriktāṃ<BR>
vṛttiṃ vadatāmālaṅkārikāṇāṃ matamanuvadati - ālaṅkārikāḥ<BR>
punariti/ yadi 'gaṅgāyāṃ ghoṣa' ityādau tīravṛttirghoṣa<BR>
ityākārakabodho vivakṣitaḥ, tarhi tīravācakaṃ śabdameva prayuñjīta<BR>
tīre ghoṣa iti/ ghoṣānanvitārthavācakaṃ gaṅgāpadaṃ ca prayuñjīta/<BR>
ato 'tra śakyārthavṛttiśaityapāvanatvādirūpor'tho 'pi ghoṣe vivakṣitaḥ/<BR>
sa ca 'tīre ghoṣa' ityato na budhyeta/ gaṅgāpadaprayoge tu<BR>
tatsāmarthyāt gaṅgāpravāhagataśaityapāvanatvādirvyajyata iti vaktuṃ<BR>
śakyate/ na ca gaṅgāpadasyaiva śaityapāvanatvādiviśiṣṭatīre<BR>
lakṣaṇāstu, tathā ca lakṣaṇayaiva śaityapāvanatvādipratītyupapatteḥ<BR>
vyañjanayā na prayojanamiti vācyam/ anvayānupapattirhi lakṣaṇābījam/<BR>
sā ca tīralakṣaṇayaiva parihartuṃ śakyeti śaityapāvanatvādilakṣaṇāyāṃ<BR>
pramāṇābhāvāt/ tasmāt vyañjanākhyā atiriktā vṛttiḥ svīkaraṇīyā,<BR>
yā śaktilakṣaṇābhyāmanavagamyamarthaṃ pratyāyayatītyālaṅkārikāṇāṃ<BR>
<BR>
<BR>
bhāvaḥ/<BR>
<BR>
<BR>
ayaṃ bhāva ityādi/<BR>
'dūrastho bhūdharo ramya' ityatra bhūdharaśabdavācyasya parvatasya<BR>
dūrasthitasya ramyatvaṃ prakṛtor'thaḥ/ asthiracittatvāt rājāno 'pi<BR>
dūrasthā eva ramyā ityaprakṛtor'tho 'pyatra pratīyate/ sā ca pratītiḥ<BR>
bhūdharaśabdaśaktimūlā/ tathā ca nānārthasthale arthaprakaraṇādinā<BR>
nivāritasyāprakṛtārthasya pratītiḥ yadbalāt bhavati sā<BR>
śabdaśaktimūlāvyañjanā ityālaṅkārikāḥ/ tatra bhūdharaśabdena<BR>
parvatānāmiva rājñāmapi śabdaśaktyaiva pratītisambhavāt nāsti<BR>
vyañjanāyāḥ<BR>
<BR>
<BR>
āvaśyakateti<BR>
naiyāyikāḥ/ evaṃ gaṅgāyāṃ ghoṣa ityādau gaṅgāpadasya<BR>
śaityapāvanatvādiviśiṣṭatīre lakṣaṇāṅgīkāreṇaiva<BR>
śaityādipratītirupapadyate/ yadyapyatrānvayānupapattirnāsti, tathāpi<BR>
tātparyānupapattirasti, śaityapāvanatvādibodhatātparyeṇaiva tīrapadaṃ<BR>
parityajya gaṅgāpadaprayogāt tasya tātparyasya lakṣaṇāṃ<BR>
vinānupapatteḥ/ tātparyānupapattireva lakṣaṇābījam<BR>
nānvayānupapattiriti pūrvamevoktaṃ vakṣyati ca dīpikāyām/ tathā ca<BR>
kṛtaṃ vyañjanayeti bhāvaḥ/<BR>
<BR>
<BR>
śaṅkate - nanviti/<BR>
anyathāsiddhatve 'pi - śaktyā lakṣaṇayā vā gatārthatve 'pi/ arthasāmarthyāt<BR>
yatrārthāntaraṃ pratīyate tatrārthaśaktimūlā vyañjanā/ yathā 'gaccha gacchasi<BR>
cet' ityatra bhartā yatra gacchati tatra deśe nāyikāyāḥ janmakathanena<BR>
janmanaśca maraṇānantarakālikatvena janmarūpapadārthasāmarthyāt<BR>
pravāsottarakālikamaraṇarūpor'tho 'bhivyajyate/ tena ca gamanābhāvo<BR>
vyajyate/ asyārthasya padavṛttyā śaktyā lakṣaṇayā vā pratītyasambhavāt<BR>
vyañjanākhyā vṛttiḥ svīkāryetyāśayaḥ śaṅkituḥ/ śiṣṭaṃ spaṣṭam/<BR>
<BR>
<BR>
<b>dīpikā</b><BR>
<BR>
<BR>
<b>lakṣaṇābījanirūpaṇam</b><BR>
<BR>
<BR>
tātparyānupapattiḥ<BR>
lakṣaṇābījam/ tatpratītīcchayoccaritatvaṃ tātparyam/ tātparyajñānaṃ ca<BR>
vākyārthajñāne hetuḥ nānārthānu rodhāt/ prakaraṇādikaṃ<BR>
tātparyagrāhakam/<BR>
<BR>
<BR>
<b>prakāśikā</b><BR>
<BR>
<BR>
anvayānupapatteḥ<BR>
lakṣaṇābījatve yaṣṭīḥ praveśaya ityādau lakṣaṇānupapattiḥ/<BR>
tātparyānupapatteḥ tathātve tu tasyāstatrāpi sattvena yaṣṭipadasya<BR>
yaṣṭidhare lakṣaṇā sambhavatītyāśayenāha - tātparyānupapattiriti/<BR>
tatpratītīti/ tīrādirūpārthapratītītyarthaḥ/ nānārtheti/<BR>
'saindhavamānaya' ityādinānārthakasthale saindhavapadasya aśve lavaṇe ca<BR>
śakteḥ tulyatayā śābdabodhe tātparyagrahasya kāraṇatvamantarā<BR>
niyatakāle tattadbodhopapattiḥ nāstīti tatra<BR>
tatkāraṇatvasyāvaśyakatve tadanurodhena sarvatra tadāvaśyakateti bhāvaḥ/<BR>
na caṃ mauniślokādau śābdabodhānupapattiḥ/ tatra niruktatātparyasya<BR>
asattvāditi vācyam, tātparyasya tatpratītīcchārūpatvaparyavasānena tatra<BR>
tādṛśatātparyasya sattvenādoṣāt/ na ca tathāpi<BR>
tatpratītīcchārahitaśukādyuccaritavākyādapi<BR>
śābdabodhasyānubhavikatayā tatrānupapatteḥ parihārāsambhava iti<BR>
śaṅkyam/ tatreśvarecchāmādāyaivānupapatteḥ parihārasambhavāt iti<BR>
śaṅkyam/ tatreśvarecchāmādāyaivānupapatteḥ parihārasambhavāt<BR>
parihārasambhavāt ityalamadhikajalpanena/ prakaraṇādikamiti/ ādinā<BR>
'saśaṅkhacakro hariḥ pūjyaḥ' ityādau hariśabdasya bhagavati<BR>
tātparyanirṇāyakasya 'saśaṅkhacakra' iti viśeṣaṇādeḥ parigrahaḥ/<BR>
kathaṃ prakaraṇādeḥ tātparyagrāhakatvamiti cet - ittham/ 'idaṃ<BR>
saindhavapadaṃ lavaṇabodhecchayā uccaritam bhojanaprakaraṇe uktatvāt'<BR>
iti rītyā gṛhāṇa/<BR>
<BR>
<BR>
<b>bālapriyā</b><BR>
<BR>
<BR>
niyatakāla iti/<BR>
kadācit lavaṇaviṣayakaḥ kadācit aśvaviṣayaka ityevaṃ<BR>
kālavyavasthetyarthaḥ/ tadanurodheneti/ nānārthakasthale śābdabodhe<BR>
tātparyajñānasya kāraṇatvānusāreṇetyarthaḥ/ tadāvaśyakateti/<BR>
tātparyajñānasyāvaśvakatetyarthaḥ/ nanu<BR>
tatpratītīcchayoccaritatvarūpatātparyajñānasya<BR>
śābdabodhahetutvasvīkāre maunikartṛkeṇa vākyabodhakalipyādinā<BR>
yatra śābdabodhastatra tatpratītīcchayoccaritatvarūpatātparyābhāvāt<BR>
tātparyajñānamasambhavīti śaṅkate - na ca mauniślokādāviti/<BR>
maunikartṛkavākyabodhakalipyādāvityarthaḥ/ nirūktatātparyasya -<BR>
tatpratītīcchayā uccaritatvarūpatātparyasya/ tātparyaṃ<BR>
tatpratītīcchāmātram/ tattu maunināmapyasti/ tajjñānācca lipyāditaḥ<BR>
śābdabodha upapadyata ityāśayena samādhatte - tātparyasyeti/ nanu<BR>
tatpratītīcchāpi na tātparyam/ śukādeḥ tādṛśecchāvirahe 'pi<BR>
śukādyuccāritavākyāt śābdabodhasyānubhavasiddhatvādityāśaṅkate -<BR>
na ca tathāpīti/ īśvarecchāmiti/ śukoccāritādasmādvākyāt<BR>
etādṛśārthabodho bhavatu ityākārakeśvarecchaiva tatra tātparyam/<BR>
tajjñānācca śābdabodha iti bhāvaḥ/<BR>
<BR>
<BR>
nanu<BR>
pramājanakaśukavākyādau īśvarecchāyāstātparyatve 'pi bhramajanake<BR>
'vahninā siñcati' ityādiśukavākye īśvarecchāyāstātparyatvaṃ na<BR>
sambhavati, tathā sajīśvarecchāyāḥ visaṃvāditvāpatterityatrāha -<BR>
alamadhikajalpaneneti/ visaṃvādiśukavākye śikṣakasyecchaiva<BR>
tātparyam, ato na doṣa iti bhāvaḥ/<BR>
<BR>
<BR>
ekārthavācakaśabdaghaṭitavākyāt śābdabodho yatra, tatra<BR>
tātparyajñānasyānupayoge 'pi nānārthakasaindhavādipadaghaṭitāt<BR>
'saindhavamānaya' ityādivākyāt kadācidaśvānayanabodhaḥ<BR>
kadācillavaṇānayanabodhaḥ iti vyavasthāyāḥ tātparyajñānenaiva<BR>
nirvāhāt tātparyajñānasya śābdabodhahetutvamāvaśyakam/<BR>
saindhavapadasya asminnarthe tātparyamiti jñānaṃ ca prakaraṇādinā bhavatīti<BR>
dīpikāyām<BR>
<BR>
<BR>
uktam/<BR>
tatrādipadagrāhyamāha - ādineti/ prakaraṇaṃ nāma<BR>
bhojanagamanādiprastāvaḥ/ viśeṣaṇādaiḥ ityādipadane<BR>
ābhimukhyādiparigrahaḥ/ bhojanaprakaraṇe uktatvāditi/ yannaivaṃ tannaivaṃ<BR>
yathā pramāṇaprakaraṇe prayuktaṃ saindhavapadamiti śeṣaḥ pūraṇīyaḥ/ iti<BR>
rītyeti/ ityanumānavidhayetyarthaḥ/<BR>
<BR>
<BR>
<b>dīpikā</b><BR>
<BR>
<BR>
<b>arthādhyāhārakhaṇḍanam</b><BR>
<BR>
<BR>
'dvāram'<BR>
ityādau 'pidhehi' iti śabdādhyāhāraḥ/ nanu arthajñānārthatvāt<BR>
śabdasyārthamavijñāya<BR>
<BR>
<BR>
śabdādhyāhārāsambhavāt arthādhyāhāra eva yukta iti cet-na/<BR>
padaviśeṣajanyapadārthopasthiteḥ śābdajñāne hetutvāt/ anyathā 'ghaṭaḥ<BR>
karmatvamānayanaṃ kṛtiḥ' ityatrāpi śābdajñānaprasaṅgāt/<BR>
<BR>
<BR>
<b>prakāśikā</b><BR>
<BR>
<BR>
prābhākaramataṃ<BR>
nirākariṣyamāṇaḥ svasiddhāntaṃ darśayati - dvāramiti/<BR>
arthajñānārthatvācchabdasyeti/ śabdajñānasya arthajñānaphalakatvādityarthaḥ/<BR>
etāvatā prathamata evārthānusandhāne lāghavamiti sūcitam/ kiṃ ca 'arthaṃ<BR>
buddhvā śabdaracanā' iti nyāyenārthajñānamantarā<BR>
ākāṅkṣādimacchabdānusandhānarūpaśabdādhyāhārasyaivāsambhavena prathamataḥ<BR>
arthāndhyāhārasyaivāvaśyakatetyāha-arthamavijñāyeti/<BR>
yathākathañcidupasthitapadārthānāṃ śābdabodhānudayena<BR>
padajanyatatvasyopasthitiviśeṣaṇatāyā āvaśyakatayā<BR>
tādṛśopasthitisampattaye śabdādhyāhāra eva anāyattyā anusartavya<BR>
ityāha - padaviśeṣeti/ viśeṣapadasyāpi prayojanaṃ darśayituṃ<BR>
'ghaṭaḥ karmatvam' ityādyanudhāvanam/ tatra<BR>
karmatvādipadajanyakarmatvādyupasthiteḥ sattve 'pi<BR>
ghaṭapadottarāmpadajanyakarmatvādyupasthiterasattvena na siddhāntimate<BR>
śābdabodhaprasaṅga iti bhāvaḥ/ padaviśeṣajanyetyatra vṛttyā<BR>
padaviśeṣajanyetyapi bodhyam/ tena 'ghaṭamānaya' ityādau<BR>
ghaṭādipadādākāśāderupasthitāvapi na śābdabodha iti dik/<BR>
<BR>
<BR>
<b>bālapriyā</b><BR>
<BR>
<BR>
arthajñānaphalakatvāditi/<BR>
śābdabodhātmakārthajñānahetutvādityarthaḥ/ iti nyāyeneti/ yathā<BR>
śabdaprayogātmakaśabdaracanāṃ prati arthajñānaṃ kāraṇam, tathā<BR>
śabdānusandhānarūpaśabdādhyāhāraṃ pratyapi arthajñānaṃ kāraṇam/ tataśca<BR>
śabdādhyāhārāt pūrvabhāvinā arthajñānātmakena arthādhyahāreṇaiva<BR>
śābdabodhanirvohe kiṃ śabdādhyāhāreṇeti bhāvaḥ/ yathākathañciditi/<BR>
śābdabodhaṃ prati padārthasmaraṇaṃ kāraṇam/ padārthasmaraṇe<BR>
padajñānajanyatvaṃ viśeṣaṇaṃ deyam/ anyathā yatra padāt na<BR>
padārthasmaraṇam, api tūdbodhakādinā,<BR>
tatrodbodhakādijanyapadārthasmaraṇasya śābdabodhahetutvāpatteḥ/ evaṃ<BR>
ca dvāramityādau padajñānajanyapidhānopasthitisampattaye<BR>
padajñānarūpaśabdādhyāhāra evāvaśyaka iti bhāvaḥ/ yathākathañcidityasya<BR>
padajñānātiriktenodbodhakādirūpopāyenetyarthaḥ/<BR>
tādṛśopasthitisampattaya iti/ padajanyapadārthopasthitiniṣpattaya<BR>
ityarthaḥ/ anāyatyā - agatyā/ ghaṭādipadāditi/ ghaṭādipadasya<BR>
śabdarūpasyākāśe samavāyasambandhena vidyamānatayā samavāyasya<BR>
ghaṭādiśabdaḥ ākāśaśceti dvau sambandhinau/ tatraikasya ghaṭādipadasya<BR>
jñānāt aparasya ākāśasya smaraṇaṃ bhavati,<BR>
ekasambandhijñānamaparasambandhismārakamiti nyāyāt/ tathā ca<BR>
tādṛśasmaraṇaviṣayasyākāśasya śābdabodhavāraṇāya vṛttyā<BR>
padajñānajanyapadārthasmaraṇaṃ śābdabodhaheturiti vācyam/ vṛttiśca<BR>
śaktilakṣaṇānyatararūpaḥ sambandhaḥ/ ghaṭapadādākāśasmaraṇasya<BR>
ghaṭapadavṛttiprayojyatvābhāvāt na tasya śābdabodhahetutvamiti<BR>
bhāvaḥ/ vṛttyā padajñānajanyatvaṃ ca vṛttijñānasahakṛtapadajñānajanyatvam/<BR>
<BR>
<BR>
<b>dīpikā</b><BR>
<BR>
<BR>
<b>padavibhāgaḥ</b><BR>
<BR>
<BR>
paṅkajādipadeṣu<BR>
yogarūḍhiḥ/ avayavaśaktiryogaḥ/ samudāyaśaktī rūḍhiḥ/<BR>
niyatapadmatvādijñānārthaṃ samudāyaśaktiḥ/ anyathā kukude 'pi<BR>
prayogaprasaṅgāt/<BR>
<BR>
<BR>
<b>prakāśikā</b><BR>
<BR>
<BR>
yadyapi, padam<BR>
tāvat caturvidham - yaugikam, rūḍham, yogarūḍham, yaugikarūḍham<BR>
ceti/ yogo 'vayavaśaktiḥ/ tanmātreṇārthapratipādakamādyam/ yathā<BR>
pācakādipadam/ rūḍhiḥ samudāyaśaktiḥ/ tanmātreṇārthapratipādakaṃ<BR>
dvitīyam/ yathā gavādipadam/ yogarūḍhibhyāṃ<BR>
parasparasahakāreṇārthapratipādakaṃ tṛtīyam/ yathā paṅkajādipadam/<BR>
yogaśaktyā samudāyaśaktyā ca parasparasahāyena vibhinnārthapratipādakaṃ<BR>
caturtham/ yathā udbhitpadam yogena tarugulmādeḥ rūḍhyā tu<BR>
yāgaviśeṣasya ca vācakam/ tathāpi yogarūḍhaṃ<BR>
<BR>
<BR>
pradarśya tatra<BR>
yogarūḍhyoḥ svarūpapradarśanena tadrītyā anyatrāpi boddhuṃ<BR>
śakyamityabhiprāyeṇa paṅkajādipade yogarūḍhiṃ pradarśaṃyati -<BR>
paṅkajādīti/ yogarūḍhiriti/<BR>
<BR>
<BR>
yogasahitā<BR>
rūḍhirityarthaḥ/ nanu paṅkajādiśabdeṣvapi yoga evāstu tāvataiva<BR>
nirvāhāt ityāśaṅkya paṅkajaśabdasya padmatvāvacchinne<BR>
vṛttimantarā niyamena padmatvāvacchinnabhānamanubhavasiddhaṃ na<BR>
nirvahatīti<BR>
<BR>
<BR>
padmatvāvacchinne<BR>
rūḍhirāvaśyikītyāha - niyateti/ niyatapadmatvāvacchinnabhānānubhave<BR>
vipratipannaṃna pratyāha - anyatheti/<BR>
niyatapadmatvāvacchinnabhānopayogisamudāyaśaktyanaṅkīkāra<BR>
ityarthaḥ/ prayogeti/ paṅkajapadaprayogetyarthaḥ/<BR>
<BR>
<BR>
<b>bālapriyā</b><BR>
<BR>
<BR>
yogo 'vayavaśaktirityādi/ avayavaśaktimātreṇārthabodhakaṃ padaṃ<BR>
yaugikam/ pācakapade pac aka ityavayadvayamasti/ tatra pacdhātoḥ<BR>
pākor'thaḥ, akapratyayasya kartā arthaḥ/ pācakapadena pākakartā budhyate/<BR>
avayavārthamātrasyaiva bodhāt pācakapadaṃ yaugikam/ mātrapadena<BR>
yogarūḍhapadavyavacchedaḥ/ samudāyaśaktimātreṇārthabodhakaṃ rūḍham,<BR>
mātrapadenāvayavaśaktivyavacchedadvārā yogarūḍhapadavyāvṛttiḥ/ yathā<BR>
gavādipade samudāyagatā śaktireva vartate/ śaktapadaghaṭitatve sati<BR>
samāsabhinnatve sati śaktinirūpakatvaṃ yaugikatvam/ yathā pācakapade<BR>
pākaśaktapacadhātukartṛśakta-akapadaghaṭitatve sati<BR>
pākakartṛtvarūpaikadharmāvacchinnaśaktikatvamastīti samanvayaḥ/<BR>
rūḍhe 'tivyāptivāraṇāya śaktapadaghaṭitatve satīti/<BR>
1samāse 'tivyāptivāraṇāya samāsabhinnatve satīti/ yadyapyevamapi<BR>
yogarūḍhe paṅkajādipade 'tivyāptiḥ prasajati, tathāpi<BR>
avayavārthaghaṭitadharmāvacchinnaśaktikatvaṃ<BR>
<BR>
<BR>
-----------------------------------------<BR>
<BR>
<BR>
1.<BR>
samāse 'tivyāptivāraṇāyeti/ na ca samāse śaktyanaṅgīkārāt<BR>
śaktinirūpakatvābhāvāt kathamativyāptiprasaktiriti vācyam/<BR>
pācakapadasya yathā pākakartṛtvarūpaikadharmāvacchinnaśaktatvaṃ tathā<BR>
rājapuruṣādisamāsasyāpi<BR>
rājaviśiṣṭapuruṣatvarūpaikadharmāvacchinnaśaktikatvamastītyāśayāt/<BR>
<BR>
<BR>
------------------------------------------<BR>
<BR>
<BR>
śaktinirūpakatvamityanena vivakṣitam/<BR>
pākakartṛtvarūpatādṛśadharmāvacchinnaśaktikatvāt pācakapade samanvayaḥ/<BR>
paṅkajapadaṃ tu avayavārthāghaṭitapadmatvāvacchinnaśaktikamiti na<BR>
tatrātivyāptiḥ/ rūḍhatvaṃ tu padāghaṭitatve sati śaktinirūpakatvam/<BR>
gavādipade na śaktaṃ padaṃ ghaṭakamiti padāghaṭitatvamasti,<BR>
gotvāvacchinnaśaktatvācca śaktinirūpakatvamastīti samanvayaḥ/<BR>
yaugike 'tivyāptivāraṇāya satyantam/ apabhraṃśe 'tivyāptivāraṇāya<BR>
viśeṣyam/ śaktapadaghaṭitatve sati<BR>
avayavārthāghaṭitadharmāvacchinnaśaktikatvra yogarūḍhatvam/ paṅkajapade<BR>
'paṅka' 'ja' iti śaktapadadvayaghaṭitatvamasti,<BR>
avayavārthāghaṭitapadmatvāvacchinnaśaktikatvaṃ cāstīti samanvayaḥ/<BR>
1rūḍhinirūpakatāvacchedakarūḍhyarthatāvacchedakāsamānādhikaraṇadharmāvacch innaśaktapadaghaṭitasamudāyatvavattvaṃ<BR>
yaugikarūḍhatvam/ udbhidādipade<BR>
rūḍhyarthatāvacchedakayāgatvāsamānādhikaraṇordhvabhedanatvāvacchinnaśakta -<BR>
bhid - dhātu - ghaṭitaṃ yāganirūpitarūḍhinirūpakatāvacchedakaṃ yat<BR>
ud - bhid - samudāyatvaṃ tadvattvasattvāt samanvayaḥ/ yaugike<BR>
pācakādipade 'tivyāptivāraṇāya samudāyatve<BR>
rūḍhinirūpakatācachedakatvaṃ viśeṣaṇam/ rūḍhe<BR>
gavādipade 'tivyāptivāraṇāya śaktapadaghaṭitatvaniveśaḥ/ yogarūḍhe<BR>
paṅkajādipade 'tivyāptivāraṇāya<BR>
rūḍhyarthatāvacchedakāsamānādhikaraṇadharmāṃvicchannaśaktatvaṃ<BR>
padaviśeṣaṇamiti nṛsiṃhaśāstripradarśitaḥ panthāḥ/ yogarūḍhibhyāṃ<BR>
parasparasahakāreṇeti/ yogaśaktyā paṅkajanikartṛ ucyate, rūḍhyā<BR>
padmamucyate/ tābhyāṃ parasparasahakāreṇa paṅkājjāyamānaṃ<BR>
padmamucyate/<BR>
<BR>
<BR>
<b>dīpikā</b><BR>
<BR>
<BR>
<b>anvitaśaktikhaṇḍanam</b><BR>
<BR>
<BR>
'itarānvite<BR>
śaktiḥ' iti prābhākarāḥ/ anvayasya vākyārthatayā bhānasambhavāt<BR>
anvayāṃśe 'pi śaktirna kalpanīyeti gautamīyāḥ/<BR>
<BR>
<BR>
-----------------------------------------<BR>
<BR>
<BR>
1.<BR>
rūḍhinirūpakatāvacchedakaṃ iti samudāyatve 'nveti/<BR>
rūḍhyarthatāvacchedakāsamānādhikaraṇeti dharmaviśeṣaṇam/<BR>
<BR>
<BR>
-----------------------------------------<BR>
<BR>
<BR>
<b>prakāśikā</b><BR>
<BR>
<BR>
yadyapi 'kāryānvite<BR>
śaktiḥ' iti prābhākaramatam, tathāpi siddhārthaparavākye<BR>
vyutpattervyavasthāpitatvena tatsādhāraṇyāya tanmataṃ pariṣkṛtya<BR>
darśayati - itarānvita iti/ anvite śaktiḥ iti tu niṣkarṣaḥ/<BR>
ayamabhiprāyaḥ -<BR>
<BR>
<BR>
kathañcidupasthitānāṃ<BR>
padārthānāṃ śābdabodhavāraṇāya tadviṣayakaśābdabodhaṃ prati<BR>
vṛttijñānajanyatadupasthititvena hetutāyāḥ kalpanīyatayā<BR>
anvayāṃśe 'pi śaktirapekṣitā/ anyathā<BR>
tādṛśasāmānyakāryakāraṇabhāvabhaṅgaprasaṅgāt/ na ca<BR>
saṃsargaviṣayatābhinnatattadviṣayatāśāliśābdabodhaṃ prati<BR>
vṛttijñānādhīnatattadupasthititvena hetutvamāstām, tathā cānvayāṃśe<BR>
śaktyanaṅgīkāre 'pi na kṣatiriti vācyam/ tathā sati<BR>
kāryatāvacchedakagauravāpatteḥ/ evaṃ ca 'anvito ghaṭo ghaṭapadavācyaḥ'<BR>
ityākārakaśaktijñānameva śābdabodhaprayojakamiti/<BR>
kecittu-itarānvite śaktirityasya kāryānvite śaktirityarthaṃ āhuḥ/<BR>
<BR>
<BR>
sayuktikaṃ<BR>
naiyāyikamataṃ darśayati - anvayasyeti/ padārthasaṃsargasya<BR>
padasamabhivyāhārabalādeva śābdabodhe bhānasambhavāt<BR>
tādṛśasaṃsargāṃśe 'pi śaktirna kalpanīyeti samuditārthaniṣkarṣaḥ/<BR>
ayamāśayaḥtattadviṣayakaśābdabuddhiṃ prati<BR>
vṛttijñānādhīnatattadupasthititvena anugatakāryakāraṇabhāvo na<BR>
sambhavati, śaktilakṣaṇobhayasādhāraṇasya vṛttitvasya durvacatvāt/ api<BR>
tu tacchaktapadajñānajanyatadupasthititvenaikā kāraṇatā/<BR>
tallākṣaṇikapadajñānajanyatadupasthititvena ca aparā kāraṇatā<BR>
svīkartavyā/ parasparatattadupasthitijanyaśābdabodhe vyabhicāravāraṇāya<BR>
ca tattatkāraṇāvyavahitottaratvaṃ tattatkāryatāvacchedakakoṭau<BR>
niveśanīyam/ evaṃ ca vṛttyanupasthitasyāpi padārthadvayasaṃsargasya<BR>
<BR>
<BR>
śābdabodhopagame<BR>
vyabhicāraprasaktyā darśitadvividhakāryakāraṇabhāvasya niṣpratyūhateti<BR>
kimanvayāṃśe śaktikalpanena/<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
<b>bālapriyā</b><BR>
<BR>
<BR>
nanu<BR>
'itarānvite śaktiḥ iti prābhākarāḥ' ityayuktam/ 'kāryānvite<BR>
śaktiḥ' ityeva tatsiddhāntāt ityāśaṅkyāha - yadyapi kāryānvita<BR>
iti/ tathāpīti/ 'kāśyāṃ tribhuvanatikalo bhūpatirāste'<BR>
ityādau siddhe 'pyarthe śabdaprayogāt siddhe 'pyarthe padānāṃ śaktigraha<BR>
iti pūrvaṃmeva nirūpitatvāt kṛtisādhyakriyānvite śaktiriti na<BR>
yuktamityālocya 'itarānvite śaktiḥ' iti prābhākaraikadeśinaḥ<BR>
pariṣkṛtavanta iti tanmatamanūdyata iti bhāvaḥ/ siddhaparavākye 'pi<BR>
padārthasya itarānvitatvamastīti itarānvite śaktirityuktau<BR>
sarvatropapattiriti/ itaraḥ svasamabhivyāhṛtapadārthaḥ tadanvite śaktiḥ<BR>
samabhivyāhṛtapadārthaśca kāryarūpo vā siddharūpo vā/ itarāṃśasyāpi<BR>
padāntareṇa lābhāt anvite śaktirityeva pariṣkaraṇīyamityāśayenāha<BR>
- anvite śaktiriti/ nanu anvayāṃśasya<BR>
samabhivyāhārarūpākāṅkṣālabhyatvāt tadaṃśe śaktikalpanamayuktamityataḥ<BR>
anvayāṃśe śaktiṃ vadatāṃ prābhākarāṇāmāśayamudghāṭayati - ayamabhipraya<BR>
iti/ kathañcidupasthitānāmiti/<BR>
padavṛttijñānātiriktakāraṇajanyopasthitiviṣayāṇāmityarthaḥ/<BR>
padārthānāmanvayaḥ śābdabodhe bhāṣate/ anvayāṃśe śaktyasvīkāre<BR>
anvayaviṣayakapadaśaktijñānarūpakāraṇābhāvāt anvayaviṣayakaḥ<BR>
śābdabodhaḥ na syāditi bhāvaḥ/ na ceti/ ghaṭamānaya ityatra<BR>
saṃsargatākhyaviṣayatābhinnā yā ghaṭaniṣṭhaviṣayatā tacchāliśābdabodhaṃ<BR>
prati 'ghaṭaḥ ghaṭapadaśakyaḥ' ityākārakavṛttijñānajanyaghaṭopasthitiḥ<BR>
kāraṇam/ anvayaniṣṭhā yā saṃsargatā tacchāliśābdabodhaṃ prati tu<BR>
śaktijñānajanyā anvayopasthitirnāpekṣitā/ anvayaviṣayakaśābdabodhasya<BR>
saṃsargatābhinnaviṣayatāśāliśābdabodhatvarūpakāryatāvacchedakānākrāntatvāditi<BR>
bhāvaḥ/ kāryatāvacchedakagauravāpatteriti/<BR>
tadviṣayakaśābdabodhatvāpekṣayā<BR>
saṃsargatābhinnatadviṣayatāśāliśābdabodhatvasya gurutvāditi bhāvaḥ/<BR>
etanmate śaktigrahasyākāramāha - evañceti/ tathā ca ghaṭamānayetyatra<BR>
ghaṭakarmatvayoḥ karmatvānayanayoḥ ānayanaloḍarthayoścānvayaḥ<BR>
śābdabodhe bhāsate/ ghaṭaniṣṭhakarmatānirūpakamānayanaṃ kāryamiti<BR>
śābdabodhāt/ tatra ghaṭapadasya ghaṭarūpārthamātre śaktisvīkāre<BR>
ghaṭakarmatvayoryaḥ ādheyatvarūpaḥ saṃsargaḥ tadvācakapadābhāvāt tasya<BR>
śābdabodhe bhānaṃ na syāt/ ataḥ ghaṭapadasya<BR>
svasamabhivyāhṛtāmpadārthakarmatvānuyogikādheyatvarūpasaṃsargaviśiṣṭaghaṭe<BR>
śaktiḥ/ saṃsargaṃviśiṣṭatvaṃ ca ghaṭasya saṃsargapratiyogitvarūpam/ tatra ca<BR>
karmatvarūpasyetarapadārthasya ampadenaiva lābhāt ananyalabhyasyaiva<BR>
śabdārthatvāt karmatvāṃśe na<BR>
<BR>
<BR>
ghaṭapadasya śaktiḥ/ evaṃ<BR>
ampadasyāpi ghaṭapratiyogikatvopalakṣitānvayaviśiṣṭe karmatve śaktiḥ/<BR>
evaṃ ca ghaṭakarmatvayoḥ saṃsargaḥ ghaṭapada-ampadaśaktibhyāṃ labhya iti<BR>
anvayāṃśaḥ padaśaktyaiva bhāsate/ evaṃ ampadārthakarmatvadhātvarthānayanayoḥ<BR>
saṃsargo 'pi padadvayaśaktilabhya iti prābhākarāśayaḥ/<BR>
<BR>
<BR>
naiyāyikāśayamāviṣkaroti - padārthasaṃsargasyetyādinā/<BR>
prābhākaramate 'pi am ghaṭa ityataḥ śābdabodhavāraṇāya<BR>
ghaṭapadāvyavahitottaravartyampadatvajñānaṃ śābdabodhakāraṇamityavaśyaṃ<BR>
vācyam/ tathā ca tādṛśakāraṇabalādeva saṃsargāṃśasya śābdabādhe<BR>
bhānasambhave saṃsargeṃ śaktikalpanaṃ nocitam/ ananyalabhyasyaiva<BR>
śabdārthatvāditi bhāvaḥ/ padasamabhivyāhāreti/ padasamabhivyāhāro<BR>
nāma avyavahitottaratvasambandhena padaviśiṣṭapada - tvam/ nanu<BR>
tadviṣayakaśābdabodhaṃ prati vṛttijñānajanyatadviṣayakopasthitiḥ<BR>
kāraṇamiti kāryakāraṇabhāvasya yathākathañcidupasthitapadārthāṃnāṃ<BR>
śābdabodhe bhānavāraṇāya svīkāryatayā vṛttyānupasthitasya saṃsargasya<BR>
śābdabodhe kathaṃ bhānam/ tathā sati uktakāryakāraṇabhāve<BR>
vyatirekavyabhicāraprasaṅgāt ityato naiyāyikānāṃ bhāvaṃ<BR>
spaṣṭīkaroti - ayamāśaya ityādinā/ tathā ca pūrvoktaḥ<BR>
sāmānyakāryakāraṇabhāvaḥ na sambhavati, śaktilakṣaṇobhayasādhāraṇasya<BR>
vṛttitvasya durvacatvāt/<BR>
atastadarthaviṣayakaśaktijñānajanyatadarthopasthitiḥ<BR>
tadarthaviṣayakaśābdabodhe kāraṇam/<BR>
tadarthiviṣayakalakṣaṇājñānajanyatadarthopasthitiḥ<BR>
tadarthaviṣayakaśābdabodhe kāraṇamiti kāryakāraṇabhāvadvayaṃ<BR>
kalpanīyam/ evamapi yatra ghaṭaviṣayakaśaktijñānajanyaghaṭopasthityā<BR>
ghaṭaviṣayakaśābdabodhaḥ tatra<BR>
ghaṭaviṣayakalakṣaṇājñānajanyaghaṭopasthitirūpakāraṇābhāvāt yatra<BR>
lakṣaṇājñānajanyaghaṭopasthityā śābdabodhaḥ tatra<BR>
śaktijñānajanyatadupasthitirūpakāraṇābhāvācca kāraṇābhāve 'pi<BR>
kāryotpattirūpaḥ vyatirekavyabhicāro bhavatīti tadvāraṇāya<BR>
kāryatāvacchedakakoṭāvavyavahitottaratvaṃ niveśya<BR>
tadviṣayakaśaktijñānajanyatadupasthityavyavahitottaraśābdabodhaṃ<BR>
<BR>
<BR>
prati<BR>
tadviṣayakalakṣaṇājñānajanyatadupasthitiḥ kāraṇamiti kāryakāraṇabhāvo<BR>
vaktavyaḥ/ lakṣaṇājñānādhīnaśābdabodhasya<BR>
<BR>
<BR>
śaktijñānajanyopasthityavyavahitottaratvarūpakāryatāvacchedakānākrāntatayā<BR>
tatra śaktijñānajanyopasthityabhāve 'pi na vyatirekavyabhivāraḥ/<BR>
kāraṇābhāve 'pi tatkāryatāvacchedakaviśiṣṭasyotpattāveva<BR>
vyatirekavyabhicāradoṣāt/ tathā ca anvayaviṣayakaśābdabodhasya<BR>
śaktilakṣaṇājñānajanyopasthityuttaratvābhāvena<BR>
dvividhakāryatāvacchedakānākrāntatayā tatra dvividhakāraṇābhāve 'pi na<BR>
vyatirekavyabhicāraprasaṅgaḥ/ ataḥ kāryakāraṇabhāve vyabhicārabhiyā<BR>
nānvayāṃśe śakti kalpanīyeti bhāvaḥ/<BR>
<BR>
<BR>
vṛttitvasya<BR>
duvacatvāditi/ na ca śaktilakṣaṇānyataratvameva vṛttitvaṃ suvacamiti<BR>
vācyam/ tadbhinnabhinnatvaṃ hyanyataratvam/ tathā ca<BR>
bhedadvayāvacchinnabhedavatvaṃ tat/ bhedadvayatvaṃ ca<BR>
ekabhedaviśiṣṭāparabhedatvam/ tathā ca bhedayorviśeṣyaviśeṣaṇabhāve<BR>
vinigamanāvirahāt<BR>
śaktibhedaviśiṣṭalakṣaṇābhedāvacchinnapratiyogikabhedavattvaṃ vā<BR>
lakṣaṇābhedaviśiṣṭaśaktibhedāvacchinnapratiyogitākabhedavattvaṃ vā<BR>
lakṣaṇābhedaviśiṣṭaśaktibhedāvacchinnapratiyogitākabhedavattvaṃ vā<BR>
anyataratvamityatra vinigamanāviraheṇa tadubhayāvacchinnavṛttijñānasya<BR>
kāraṇatādvayaṃ kalpanīyamiti ekakāryakāraṇabhāvo na sambhavati<BR>
ityāśayāt/ tathā ca anvayāṃśaḥ ākāṅkṣālabhya eveti sthitam/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>ākāṅkṣādinirūpaṇam</b><BR>
<BR>
<BR>
<b>AnTs_60     ākāṅkṣā yogyatā saṃnidhiś ca vākyārthajñānahetuḥ / padasya padāntaravyatirekaprayuktānvayānanubhāvakatvam ākāṅkṣā / arthābādho yogyatā / padānāmavilambenoccāraṇaṃ saṃnidhiḥ //</b><BR>
<BR>
<b>AnTs_61     ākāṅkṣādirahitaṃ vākyam apramāṇam / yathā gaur aśvaḥ puruṣo hastīti na pramāṇam ākāṅkṣāvirahāt / agninā siñced iti na pramāṇaṃ yogyatāvirahāt / prahare prehare'sahoccāritāni gām ānayetyādipadāni na pramāṇaṃ saṃnidhyabhāvāt //</b><BR>
<BR>
<BR>
ākāṅkṣā yogyatā<BR>
sannidhiśca vākyārthajñānahetuḥ/ padasya<BR>
padāntaravyatirekaprayuktānvayānanubhāvakatvamākāṅkṣā/ arthābādho<BR>
yogyatā/ padānāmavilambenocchāraṇaṃ sannidhiḥ/ ākāṅkṣādirahitaṃ<BR>
vākyaṃ na pramāṇam/ yathā gauraśvaḥ puruṣo hastī iti vākyaṃ na<BR>
pramāṇam/ ākāṅkṣāvirahāt/ agninā siñcatīti vākyaṃ na pramāṇam/<BR>
yogyatāvirahāt/ prahare prahare 'sahoccaritāni gāmānaya<BR>
ityādipadāni na pramāṇaṃ sānnidhyābhāvāt/<BR>
<BR>
<BR>
<b>dīpikā</b><BR>
<BR>
<BR>
ākāṅkṣeti/<BR>
ākāṅkṣādijñānamityarthaṃḥ/ anyathā ākāṅkṣādibhramāt śābdabhramo na<BR>
syāt/ ākāṅkṣāṃ lakṣayati - padasyeti/ yogyatālakṣaṇamāha - artheti/<BR>
sannidhilakṣaṇamāha - padānāmiti/ avilambena padārthopasthitiḥ<BR>
sannidhiḥ/ uccāraṇaṃ tu tadupayogitayoktam/ gauraśva iti/ ghaṭaḥ<BR>
karmatvamityapi anākāṅkṣodāharaṇaṃ draṣṭavyam/<BR>
<BR>
<BR>
<b>prakāśikā</b><BR>
<BR>
<BR>
ākāṅkṣādirahitapadasamudāyāt śābdabodhavāraṇāya<BR>
ākāṅkṣādeḥ śābdabodhahetutvaṃ abhihitaṃ mūlakṛtā/ tacca<BR>
navīnamate na sambhavatīti tajjñānasya hetutāmāha -<BR>
ākāṅkṣādijñānamiti/ ādinā yogyatāparigrahaḥ/ anyathā<BR>
<BR>
<BR>
- ākāṅkṣāde<BR>
śābdabodhahetutve/ mūle madasyetyādi/ yatpadasya<BR>
yatpadābhāvapaprayuktamanvayabodhājanakatvaṃ tatpadasamabhivyāhṛtatatpadatvaṃ<BR>
ākāṅkṣetyarthaḥ/ prayuktatvaṃ ca 'kāraṇābhāvātkāryābhāvaḥ' iti<BR>
pratītisākṣikaḥ svarūpasambandhaviśeṣaḥ/ ajanakatvāntaṃ paricārakam/<BR>
ekapadārthe 'parapadārthavattvaṃ yogyateti mate<BR>
saṃśayaniścayasādhāraṇatattajñānatvāvacchinnaṃ śābdadhīhetuḥ/<BR>
bādhaniścayābhābo yogyateti navīnamate tu svarūpasatyeva yogyatā<BR>
taddheturiti dik/<BR>
<BR>
<BR>
<b>bālapriyā</b><BR>
<BR>
<BR>
tacca navīnamate na sambhavatīti/<BR>
ākāṅkṣāyāḥ śābdabodhahetutve yatra ākāṅkṣā nāsti, paraṃ tu<BR>
ākāṅkṣā astīti bhramo 'sti tatra śābdabodha iṣyamāṇo na syāt/<BR>
ākāṅkṣājñānasya hetutve tu ākāṅkṣāvirahe 'pi<BR>
tadviṣayakabhramātmakajñānāt śābdabodha upapadyata iti bhāvaḥ/ evaṃ<BR>
yogyatāyāḥ śābdabodhahetutve yogyatāvirahe 'pi<BR>
yogyatābhramācchābdabodho na syāt/ ato yaugayatājñānasya<BR>
śābdabodhahetutvu vaktavyamiti bhāvaḥ/ yatpadasyeti/ yatpadasya<BR>
ghaṭapadasya ampadābhāvaprayuktaṃ ghaṭaniṣṭhaṃ karmatvaṃ<BR>
ityākārakaśābdabodhājanakatvamiti ghaṭapadasya<BR>
ampadasamabhivyāhṛtatvaṃ ākāṅkṣā/ kāraṇābhāvāt kāryābhāva iti/<BR>
ampadarūpakāraṇābhāvāt śābdabodharūpakāryābhāva ityarthaḥ/<BR>
ajanakatvānta paricāyakamiti/ tathā ca<BR>
tatpadasamabhivyāhṛtatatpadatvamevākāṅkṣā/<BR>
kīdṛśapadasamabhivyāhṛtakīdṛśapadatvamiti jijñāsāyāṃ yatpade 'sati<BR>
yatpadaṃ na bodhajanakaṃ tatsamabhivyāhṛtatvamiti<BR>
<BR>
<BR>
jñāpanāya<BR>
ajanakāntamuktam na tu tadapi lakṣaṇaghaṭakam, prayojanābhāvāditi<BR>
bhāvaḥ/ paricāyakatvaṃ ca lakṣaṇāghaṭakatve sati<BR>
lakṣaṇaghaṭakapadārthajñāpakatvam/ ekapadārtha ityādi/<BR>
svaghaṭakaikapadapratipādyarthaviśiṣṭāparapadārthapratipādakatvaṃ yogyatā/<BR>
svaṃ payasā siñcatīti vākyam tadghaṭakamekapadaṃ payaseti padaṃ<BR>
tatpratipādyor'thaḥ payaḥ karaṇakatvaṃ tadviśiṣṭe 'parapadārthaḥ sekaḥ<BR>
tatpratipādakatvaṃ payasā siñcatīti vākye 'stīti tādṛśavākyasya<BR>
yogyatā/ etādṛśayogyatāviṣayakaṃ saṃśayātmakaṃ niścayātmakaṃ vā<BR>
jñānaṃ śābdabodhahetuḥ/ ekapadārthe<BR>
aparapadārthavattvābhāvarūpabādhaviṣayakaniścayābhāvo yogyateti<BR>
navyamate tu bādhiniścayābhāvarūpayogyatā pratibandhakābhāvavidhayā<BR>
svarūpataḥ satī hetuḥ na tu tādṛśayogyatājñānaṃ kāraṇamiti bhāvaḥ/<BR>
<BR>
<BR>
nanvekapadārthe 'parapadārthavattvaṃ yogyateti pakṣe yatra<BR>
vākyārtho 'pūrvaḥ tatra pūrvaṃ tādṛśayogyatājñānasyāsaṃbhavaḥ/<BR>
bādhaniścayābhāvo yogyateti mate tasya śābdabuddhiṃ prati<BR>
kāraṇatvakalpanamanāvaśyakam/ tadvattabuddhiṃ prati tadabhāvavattāniścayaḥ<BR>
pratibandhaka iti sāmānyapratibadhyapratibandhakabhāvenaiva nirvāhāt<BR>
ityata āha - digiti/ tatadvākyaghaṭakatattatpadārthasmaraṇe sati<BR>
kvacinniścayarūpaṃ kvacitsaṃśayarūpaṃ vā yogyatājñānaṃ sambhavati/<BR>
bhūtale ghaṭa iti prātyakṣikaniścayottaraṃ jāyamāne śābdabodhe<BR>
tādṛśaprātyakṣikaniścayātmakaṃ yogyatājñānaṃ kāraṇam/ yatra tu<BR>
vākyārtho 'pūrvaḥ 'nadyāstīre pañca phalāni santi' itayādau tatra<BR>
saṃśayātmakaṃ yogyatājñānaṃ kāraṇam/ ataḥprathamapakṣe na doṣaḥ/<BR>
tadvattājñānasāmānye tadabhāvaniścayatvena sāmānyapratibandhakatā na<BR>
sambhavati/ ghaṭābhāvavat bhūtalamiti niścayottaramapi<BR>
'ghaṭaprakārakabhūtalaviśeṣyakacākṣuṣaṃ me jāyatām' iti<BR>
icchābalāt ghaṭavadbhūtalamiti cākṣuṣajñānotpattyā<BR>
vyabhicāraprasaṅgāt/ api tu<BR>
tadviṣayakacākṣuṣecchāvirahaviśiṣṭatadabhāvaniścayatvena viśiṣyaiva<BR>
pratibadhyapratibandhakabhāvo vaktavyaḥ/ āhāryānumiteranaṅgīkārāt<BR>
anumitiṃ prati tadabhāvaniścayapratibandhakatāyāṃ icchāviraho na<BR>
niveśyata iti tatprakārakānumitiṃ prati<BR>
tadabhāvaniścayapratibandhakatāyāṃ icchāviraho na niveśyata iti<BR>
tatprakārakānumitiṃ prati tadabhāvaprakārakaniścatvena pṛthageva<BR>
pratibandhakatā/ evameva śābdabodhe 'pi pṛthageva pratibandhakatvaṃ<BR>
kalpanīyamiti bādhaniścayābhāvarūpayogyatāyāḥ<BR>
śābdabodhakāraṇatvamavaśyakalpanīyamiti/ dvitīyapakṣe 'pi na doṣa<BR>
iti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>AnTs_62     vākyaṃ dvividham / vaidikaṃ laukikaṃ ca / vaidikam īśvaroktatvāt sarvam eva pramāṇam / laukikaṃ tv āptoktaṃ pramāṇam / anyad apramāṇam //</b><BR>
<BR>
<b>AnTs_63     vākyārthajñānaṃ śabdajñānam / tatkaraṇaṃ śabdaḥ //</b><BR>
<BR>
<BR>
vākyaṃ dvividham -<BR>
vaidikaṃ laukikaṃ ceti/ vaidikaṃ īśvaroktatvāt sarvamapi<BR>
pramāṇam/ laukikaṃ tu āptavākyaṃ pramāṇam/ anyadapramāṇam/<BR>
vākyārthajñānaṃ śābdajñānam/ tatkaraṇaṃ śabdaḥ/ evaṃ yathārthānubhavo<BR>
nirūpitaḥ/<BR>
<BR>
<BR>
<b>iti tarkasaṅgrahe<BR>
śabdaparicchedaḥ</b><BR>
<BR>
<BR>
<b>dīpikā</b><BR>
<BR>
<BR>
vākyaṃ vibhajate -<BR>
vākyamiti/ vaidikasya viśeṣamāha - vaidikamīśvaroktatvātaditi/<BR>
<BR>
<BR>
<b>vedapauruṣeyatvam</b><BR>
<BR>
<BR>
nanu vedasya<BR>
anāditvāt kathamīśvaroktatvamiti cet - na/ 'vedaḥ pauruṣeyaḥ<BR>
vākyasamhatvāt bhāratādivat' ityanumānena pauruṣeyatvasiddheḥ/<BR>
na ca smaryamāṇakartṛkatvamupādhiḥ, gautamādibhiḥ śiṣyaparamparayā<BR>
vede 'pi sakartṛkatvasmaraṇena sādhanavyāpakatvāt/<BR>
'tasmāttepānāttrayo vedā ajāyanta' iti śruteśca/<BR>
<BR>
<BR>
nanu varṇāḥ nityāḥ, sa<BR>
evāyaṃ gakāra iti pratyabhijñābalāt/ tathā ca katha vedasya<BR>
anityatvam iti cet - na/ 'utpanno gakāraḥ, vinaṣṭo gakāraḥ'<BR>
ityādipratītyā varṇānāmanityatvāt, 'so 'yaṃ gakāraḥ' iti<BR>
pratyabhijñāyāḥ 'seyaṃ dīpajvālā' itivat sājātyāvalambanatvāt/<BR>
varṇānāṃ nityatve 'pyānupūrvīviśiṣṭavākyasya atityatvācca/ tasmāt<BR>
īśvaroktāḥ vedāḥ/<BR>
<BR>
<BR>
<b>prakāśikā</b><BR>
<BR>
<BR>
mīmāṃsakaḥ śaṅkate - nanviti/ vedasya<BR>
īśvaroktatvaṃ anumānena vyavasthāpayati - veda iti/ nanu<BR>
'aṣṭādaśapurāṇānāṃ kartā satyavatīsutaḥ' ityādi pramāṇabalena<BR>
bhāratādau kartā upalabhyate/ na hi tathā vede/ tathā ca<BR>
smaryamāṇakartṛkatvasya bhāratādau sādhyavyāpakatvena pakṣe<BR>
sādhanāvyapakatvena ca upādhitvāt kathamidamanumānaṃ<BR>
<BR>
<BR>
sādhakaṃ<BR>
bhevadityāśaṅkate - na ceti/ gautamādibhiḥśiṣyaparamparayā vede<BR>
kartuṃrūpadeśe vivadantaṃ pratyāha - tasmāditi/<BR>
<BR>
<BR>
sa evāya gakāra iti/<BR>
atra etatkālikagakāre pūrvakālikagakārābhedo bhāsate/ sa ca<BR>
varṇānāmanityatve na sambhavatīti bhāvaḥ/ anityatvāditi/ tarhi<BR>
pratyabhijñāvirodha ityata āha - so 'yamiti/<BR>
utpattivināśapratyayayoranyārthakatvakalpanāpekṣayā tatpratyayasya<BR>
tathātvakalpane lāghavamiti hadayam/ 'agnimīle' ityādau ānupūrvīṃ<BR>
- ākārottaragakārottaranatvādirūpā/<BR>
tatrottaratvamavyavahitottarakṣaṇavṛttitvaṃ vācyam/ itthaṃ ca varṇanāṃ<BR>
atityatvānaṅgīkāre 'pyanityakṣaṇaghaṭitāyā ānupūrvyā anityatvāt<BR>
tadviśiṣṭavākyasamudāyatmakavedasya tvadabhimatamanityatvaṃ na<BR>
sidhyatīti varṇānāmanityatvamevocitamityāha-varṇānāmiti/<BR>
<BR>
<BR>
<b>bālapriyā</b><BR>
<BR>
<BR>
mīmāṃsaka iti/<BR>
vedāpauruṣeyatvavādīti śeṣaḥ/ vyavasthāpayatīti/ sādhayatītyarthaḥ/<BR>
dīpikāyām pauruṣeyatvasiddheriti/ tathā coktānumānena vedānāṃ<BR>
puruṣanirmitatvasiddhyā anāditvamasiddham/ ato 'nāditvāt<BR>
kathamīśvaroktatvamiti śaṅkāyā nāvasara iti bhāvaḥ/<BR>
upādhitvāditi/ yatrayatra pauruṣeyatvaṃ bhāratādau tatra<BR>
smaryamāṇakartṛkatvamastīti smaryamāṇakartṛkatvasya<BR>
pauruṣeyatvarūpasādhyavyāpakatvam - yatra sādhanaṃ vākyasamūhatvamasti<BR>
pakṣe vede tatra smaryamāṇakartṛkatvaṃ nāstīti tasya<BR>
sādhanāvyāpakatvam/ ataḥ smaryabhāṇakartṛkatvamupādhiriti uktānumānaṃ<BR>
sopādhikatvāt duṣṭamiti kathaṃ pauruṣeyatvasādhakamityarthaḥ/<BR>
gotamādibhiriti/ gotamaḥ svaśiṣyāya vedāḥ sakartṛkā<BR>
ityupadideśa, so 'pi svaśiṣyāya tathopadideśetyevaṃ<BR>
śiṣyaparamparayā gautamīyāḥ vedānāṃ sakartṛkatvaṃ smaranti/ tathā ca<BR>
smaryamāṇakartṛkatvasya pakṣavṛttitayā sādhanāvyāpakatvābhāvāt<BR>
nopādhitvamiti dīpikoktaṃ na saṅgacchate/ gotamādayaḥ<BR>
tathopadidiśurityatra pramāṇābhāvāt iti śaṅkāyā arthaḥ/<BR>
tasmāditīti/ tepānāt tapaḥ kurvata īśvarāt trayo vedā<BR>
ajāyanteti śrutyarthaḥ/ tathā ca anayā śrutyaiva<BR>
vedānāmīśvarasṛṣṭatvarūpaṃ pauruṣaiyatvaṃ pramitamiti anumānasya<BR>
nāpekṣeti bhāvaḥ/<BR>
<BR>
<BR>
anityatve na<BR>
sambhavatīti/ yadi varṇāḥ utpattivināśavantaḥ tarhi<BR>
pūrvakālikagakārasya naṣṭatvāt etatkālikagakāre tadabhedāvagāhinī<BR>
pratyabhijñā na saṅgaccheteti bhāvaḥ/ nanu<BR>
varṇānāmutpattivināśāvagāhipratītibalāt utpattivināśavattve siddhe<BR>
pūrvottarakālikagakārayorabhedāsambhavāt 'so 'yaṃ gakāraḥ' iti<BR>
pratyabhijñā nābhedamavagāhate/ api tu tajjātīyatvam/<BR>
pūrvakālikagakāravṛttigatvajātimān etatkālikagakāra iti<BR>
pratijñāyā arthaḥ iti dīpikoktaṃ na yujyate/ 'so 'yaṃ gakāra' iti<BR>
pratyabhijñayā gakārayorabhede siddhe tadvirodhāt 'utpanno gakāraḥ,<BR>
vinaṣṭo gakāra' iti pratītiḥ na gakāre utpattiṃ vināśaṃ vā<BR>
avagāhate, api tu varṇavyañjakavāyuviśeṣasaṃyogādigatasya<BR>
utpattervināśasya ca varṇe āropamātramityapi vaktuṃ śakyatvāt/ atha vā<BR>
utpanna ityasya abhivyakta iti vinaṣṭa ityasya nābhivyakta iti<BR>
cārtha ityapi vaktuṃ śakyatvāt/ tathā ca varṇanityatvaṃ<BR>
nirbādhamityāśaṅkyāha - utpattivināśapratyayayoriti/ utpanno<BR>
gakāraḥ vinaṣṭo gakāraḥ iti pratītyorityarthaḥ/<BR>
anyārthakatvakalpaneti/ abhivyaktyādyarthakatvakalpanamapekṣyetyarthaḥ/<BR>
<BR>
<BR>
<b>dīpikā</b><BR>
<BR>
<BR>
<b>smṛtyācārayoḥ<BR>
prāmāṇyam</b><BR>
<BR>
<BR>
manvādismṛtīnāṃ<BR>
ācārāṇāṃ ca vedamūlakatayā prāmāṇyam/ smṛtimūlavākyānāṃ<BR>
idānīmanadhyayanāt tanmūlabhūtā kācit śākhā utsanneti kalpyate/<BR>
nanu paṭhyamānavedavākyotsādanasya kalpayitumaśakyatayā<BR>
viprakīrṇavādasyāyuktatvāt nityānumeyo vedo mūlamiti cet -<BR>
na/ tathā sati kadāpi varṇānupūrvījñānābhāvena bodhakatvāsambhavāt/<BR>
<BR>
<BR>
<b>prakāśikā</b><BR>
<BR>
<BR>
yadyapi smṛtyādīnāṃ<BR>
āptoktatvādeva pramāṇatvaṃ sidhyati tatkartṛmanvādīnāmāptatvāt,<BR>
tathāpi teṣāmāptatve vipratipannaṃ pratyāha - manvādīti/<BR>
ācārāṇāmiti/ ācārapratipādakaśiṣṭavākyānāmityarthaḥ/ etena<BR>
pramāṇavibhāgavyāghātaśaṅkā nirastā/ vedārthaṃ jñātvaiva manvādibhiḥ<BR>
tadarthakasmṛtyādīni viracitāni/ atasteṣāṃ prāmāṇyamiti mana si<BR>
kṛtvāha - vedamūlakatayeti/ nanu tarhi sa vedaḥ kuto nopalabhyata<BR>
ityata āha - smṛtimūleti/<BR>
<BR>
<BR>
tanmūletyādi/<BR>
smṛtyādimūlabhūtā kācit śākhā pāṭhataḥ paribhraṣṭetyanumīyata<BR>
ityarthaḥ/ vākyotsādanasya - vākyocchedasya/ nanu<BR>
samānānupūrvīkavedapāṭhasya saṃpradāyasiddhatvāt tādṛśavede<BR>
katipayavākyocchedasya kalpayitumaśakyatve 'pi paṭhyamānaveda eva<BR>
viśakalitatayā vidyamānavākyānāṃ smṛtimūlatvamastītyatāha -<BR>
viprakīrṇeti/ ayuktatvāditi/ smṛtyādisamānārthakavākyānāṃ<BR>
paṭhyamānavede 'nupalambhāditi bhāvaḥ/ nityānumeya iti/<BR>
nityo 'numeyarūpa ityarthaḥ/ varṇānupūrvījñānābhāveneti/<BR>
tādṛśajñānasyāpiśābdabodhahetutvāt/ anyathā nadīdīnādiśabdaiḥ<BR>
arthaviśeṣabodhānāpattiriti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
nanu ācārasya<BR>
vedamūlakatayā pramāṇatvāṅgīkāraṃ kṛtirūpasyācārasya vibhakteṣu<BR>
pratyakṣādiṣu caturṣu pramāṇeṣvanantargatatayā atiriktapramāṇatvāpattau<BR>
caturdhā pramāṇavibhajanamasaṅgatamityato vyācaṣṭai -<BR>
ācārapratipādaketi/ ācārasya anuṣṭhānasya bodhakāni yāni<BR>
śiṣṭānāṃ vākyāni teṣāmityarthaḥ/ eteneti/<BR>
ācārapadasyoktavākyaparatayāvyākhyānenetyarthaḥ/ vedārthaṃ jñātvaiveti/<BR>
tathā ca vedārthajñānapūrvakaṃ viracitatvaṃ vedārthajñānajanyatvaṃ vā<BR>
vedamūlakatvamityuktaṃ bhavati/<BR>
<BR>
<BR>
<b>dīpikā</b><BR>
<BR>
<BR>
<b>śabdasyānumānāntarbhāvaravaṇḍanam/</b><BR>
<BR>
<BR>
nanu 'etāni<BR>
padāni smāritārthasaṃsargavanti ākāṅkṣādimatpadakadambakatvāt<BR>
gāmānaya daṇḍeneti madvākyavat' ityanumānādeva<BR>
saṃsargajñānasambhavāt śabdo na pramāṇāntaramiti cet - na/<BR>
anumityapekṣayā vilakṣaṇasya śābdajñānasya 'śabdātpratyemi'<BR>
ityanuvyavasāyasākṣikasya sarvasaṃmatatvāt/<BR>
<BR>
<BR>
<b>prakāśikā</b><BR>
<BR>
<BR>
śabdasya pṛthak<BR>
pramāṇatvamanaṅgīkurvatāṃ vaiśeṣikāṇāṃ mataṃ dūṣayitumupanyasyati<BR>
- nanvetānītyādinā/ etāni padāni - ghaṭamānaya ityādipadāni/<BR>
smāritārthasaṃsargavantīti/ smāritārthasaṃsargajñānapūrvakāṇītyarthaḥ/<BR>
saṃsarge tātparyaviṣayatvaṃ niveśanīyam/ tena saṃsargāntaramādāya<BR>
nārthāntaratā/ ākāṅkṣādītyādinā yogyatāsatyoḥ parigrahaḥ/<BR>
ākāṅkṣādirahite padakadambake vyabhicāravāraṇāya ākāṅkṣādīti/<BR>
sarvasaṃmatatvāditi/ tathā ca kāryavailakṣaṇyānurodhena śabdaḥ<BR>
pramāṇāntaraṃ iti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
smāritārthasaṃsargajñānapūrvakāṇītyartha iti/<BR>
ghaṭamānayetyādivākyaghaṭakaghaṭādipadaiḥ smāritāḥ<BR>
tādṛśapadajanyasmṛtiviṣayabhūtāḥ ye padārthāḥ teṣāṃ yaḥ saṃsargaḥ<BR>
tadbiṣayakajñānapūrvakāṇītyarthaḥ/ tathā ca smāritārthajñānapūrvakatvaṃ<BR>
sādhyam/ sādhyaghaṭakaṃ yat jñānaṃ tat 'arthaṃ buddhvā śabdaracanā'<BR>
iti nyāyasiddhaṃ śabdaracanāhetubhūtaṃ vaktṛgataṃ jñānaṃ,<BR>
tajjanyatvātmakaṃ tatpūrvakatvaṃ ghaṭamānayetyādivākyaghaṭakapadeṣu<BR>
vartate/ na caivamapi vākyārthajñānapūrvakatvasya vākyārthajñānasya vā<BR>
sādhyatve 'pi saṃsargarūpasya vākyārthasyāsādhyatvāt vākyārthajñānasya<BR>
kathamanumitirūpatvam, tadabhāve kathaṃ tajjanakavākyasyānumānavidhayā<BR>
pramāṇatvamiti vācyam/ saṃsargaviṣayakatvaviśiṣṭajñānasya sādhyatvena<BR>
vidheyakoṭipraviṣṭasya saṃsargasyāpi sādhyatvāt/<BR>
saṃsargāntaramādāyeti/ ghaṭamānayetyādau ghaṭakarmatvayoḥ<BR>
karmatvānayanayośca<BR>
tātparyāviṣayakālīkasaṃsargajñānapūrvakatvasiddhiprayuktasyārthāntarasya<BR>
vāraṇāya saṃsarge tātparyaviṣayatvaṃ viśeṣaṇamiti bhāvaḥ/ padārthe<BR>
<BR>
<BR>
smāritatvaviśeṣaṇasya<BR>
prayojanamitthamuktam muktāvalīprabhāyām-"naiyāyikamate<BR>
ghaṭamityādivākyajanye ādheyatāsambandhena<BR>
ghaṭaprakārakakarmatvaviśiṣyakaśābdabodhe 'ghaṭamiti vākyam<BR>
ghaṭapadārthaṃprakārakādheyatvasaṃsargakāmpadārthaviśeṣyakapratītīcchayā<BR>
uccaritam' ityākārakaṃ padārthatvena<BR>
padārthāvagāhitātparyajñānameva kāraṇam/ tathā<BR>
cāmpadārthaviśeṣyakādheyatāsaṃsargakaghaṭapadārthaprakārakajñānasyāpi<BR>
tātparyaviṣayapadārthasaṃsargajñānarūpatayā<BR>
tādṛśajñānapūrvakatvasiddhimādāyārthāntaram/ karmantvam<BR>
ādheyatāsambandhena ghaṭaviśiṣṭamiti<BR>
ghaṭatvāvacchinnaghaṭīyatvenādheyatāsaṃsargakajñānasyaivābhimatatvāt/<BR>
ataḥsmāritatvaṃ padārthaviśeṣaṇam<BR>
padanirūpitavṛttijñānajanyopasthitiviṣayatāvacchedakatvopalakṣitadhamārvacchinna<BR>
ityarthaḥ/ evaṃ cāmpadārthaḥ<BR>
<BR>
<BR>
ādheyatvasambandhena<BR>
ghaṭapadārthaviśiṣṭa iti jñānasya ghaṭapadārthatvaviśiṣṭīyatvena<BR>
ādheyatāsaṃsargāvagāhitve 'pi<BR>
niruktaviṣayatāvacchedakatvopalakṣitaghaṭatvādyavacchinnīyatvena<BR>
ādheyatvānavagāhitvānnārthāntaraprasaktiḥ"iti/ dinakaryāmapi -"tātparyajñāne itarapadārthasyetarapadārthatvena praveśāt<BR>
ghaṭatvādinā smṛtasya saṃsargona sidhyet ataḥ samāriteti"iti<BR>
saṅkṣipyoktamatrānusandheyam/ ākāṅkṣādirahite padakadambaka<BR>
iti/ ghaṭaḥ karmatvam ānayanaṃ kṛtirityādau/<BR>
kāryavailakṣṇyānurodheneti/ kāryamatrānuvyavasayaḥ anumitisthale<BR>
anuminomītyākārakaḥ śābdabodhasthapale<BR>
<BR>
<BR>
śabdāt<BR>
pratyemītyekārakaḥ/ atha vā kāryaṃ anumitiḥ śābdabodhaśca<BR>
tayorviṃlakṣaṇatvānusāreṇetyarthaḥ/<BR>
<BR>
<BR>
<b>dīpikā</b><BR>
<BR>
<BR>
<b>arthāpatyādīnāṃ<BR>
pramāṇāntaratvanirāsaḥ</b><BR>
<BR>
<BR>
nanu arthāpattirapi<BR>
pramāṇāntaramasti, 'pīno devadatto divā na bhuṅkte' iti dṛṣṭe<BR>
śrute vā pīnatvānyathānupapattyā rātribhojanaṃ arthāpattyā kalpyata<BR>
iti cet - na/ 'devadatto rātrau bhuṅkte divābhuñjānatve sati<BR>
pīnatvāt' ityanumānenaiva rātribhojanasya siddhatvāt/<BR>
śatepañcāśaditi sambhavo 'pyanumānamave/ 'iha vaṭe yakṣastiṣṭhati'<BR>
ityaitihyamapi ajñātamūlavaktṛkaśabda eva/ ceṣṭāpi śabdānumānadvārā<BR>
vyavahāraheturiti na pramāṇāntaram/ tasmāt<BR>
pratyakṣānumānopamānaśabdāḥ catvāryeva pramāṇāni/<BR>
<BR>
<BR>
<b>iti dīpikāyāṃ<BR>
śabdaparicchedaḥ</b><BR>
<BR>
<BR>
<b>prakāśikā</b><BR>
<BR>
<BR>
mīmāṃsakaḥ<BR>
śaṅkate - nanviti/ 'divā na bhuṅkte' ityarthe dṛṣṭe - pratyakṣato<BR>
jñāte, śrute - śabdādavagate/ etena dṛṣṭārthāpattiḥ<BR>
śrutārthāpattiścetyarthāpattidvaividhyaṃ sūcitam/<BR>
pīnatvānyathānupapattyeti/ pīnatvasyarātribhojanaṃ<BR>
vinānupapattyetyarthaḥ/ atredamavadheyam - yadvinā yadanupapannaṃ<BR>
tattadupapādakamiti rātribhojanamupapādakam, pīnatvamupapādyam,<BR>
upapādakajñānaṃ phalam, upapādyajñānaṃ karaṇam/<BR>
phalakaraṇayorarthāpattiśabdo vartate/ phale 'arthasya āpattiḥ kalpanā'<BR>
iti vyutpattyā/ karaṇe tu 'arthasya āpattiḥ kalpanā yasmāt' iti<BR>
vyutpattyeti/ vyatirekyanumānenaiva gatārthatvāt arthāpatteḥ<BR>
pramāṇāntaratvaṃ anucitamiti samādhattedevadatta iti/<BR>
divāmātrabhojini pīṃne vyabhicāravāraṇāya satyantam/<BR>
ahorātrābhojinyapīṃne vyabhicāravāraṇāya viśeṣyam/ tacca<BR>
yogādyajanyapīnatvaparam/ tena bhojanaśūnye yogini pīne na<BR>
vyabhicāraḥ/<BR>
<BR>
<BR>
sambhavaitihyayoratiriktapramāṇatvaṃ vadatāṃ paurāṇikānāṃ mataṃ<BR>
dūṣayati - śate pañcāśadityādinā/ anumānameveti/ anumānameva, na<BR>
tu pramāṇāntaramityarthaḥ/ śatavānityukte pañcāśadvāniti jñānaṃ<BR>
sambhavati tasyānumānenaiva nirvāhāt/ śatasya<BR>
pañcāśadvyāpyatvāditi bhāvaḥ/ ajñātamūleti/<BR>
viśiṣyāniścitaprathamavaktṛkaḥ śabdaḥ na tu pramāṇāntaramityarthaḥ/<BR>
tādṛśaśabdasya yathārthatve śabdapramāṇamadhye 'ntarbhāvaḥ/ anyathā tu<BR>
apramāṇameveti hṛdayam/ nanvanayā ceṣṭayā ayamartho boddhavya iti<BR>
saṅketitaceṣṭayā vijātīyapramājananāt ceṣṭāyā api<BR>
pramāṇāntaratvaṃ iti vadantaṃ nirasyati - ceṣṭāpīti/<BR>
śabdānumānadvāreti/ śabdadvārā anumānadvārā vā, na tu<BR>
svātantryeṇetyarthaḥ/ ceṣṭayā kalpitasya śabdasya pramāpakatve gauravāt<BR>
anumānānusaraṇam/ vyavahāreti/ pramātmakajñānetyarthaṃḥ/ upasaṃharati -<BR>
tasmāditi/<BR>
<BR>
<BR>
<b>iti prakāśikāyāṃ<BR>
śabdaparicchadaḥ</b><BR>
<BR>
<BR>
<b>bālapriyā</b><BR>
<BR>
<BR>
ityartha iti/<BR>
divā bhojanābhāvarūper'the ityarthaḥ/ dṛṣṭārthāpattiriti/ pratyakṣato<BR>
jñātasya divā abhañjānaniṣṭhasya pīnatvasya yamarthaṃ rātribhojanākhyaṃ<BR>
vinānupapattiḥ tasya rātribhojanākhyasyārthasya kalpanaṃ dṛṣṭārthāpattiḥ/<BR>
śrutasya 'pīnāṃ devadatto<BR>
<BR>
<BR>
divā na bhuṅkte'<BR>
ityādivākyādavagatasya pīnatvasya yamarthaṃ vinānupapattiḥ tasya<BR>
rātribhojanasya kalpanaṃ śrutārthāpattiḥ/ nanvarthāpattipramiteḥ<BR>
arthāpattipramāṇasya ca kiṃ lakṣaṇam/ na hi tallakṣaṇamavijñāya<BR>
tatpramāṇāntaratvavicāraḥ kartuṃ śakya ityata āha -<BR>
atredamavadheyamityādi/ yadvinā rātribhojanaṃ vinā yadanupapannaṃ<BR>
pīnatvamanupapannam/ tat rātribhojanaṃ tadupapādakaṃ<BR>
pīnatvasyopapādakam/ upapādyajñānena upapādakajñānamarthāpattirūpā<BR>
pramitiḥ/ upapādyasya pīnatvasya jñānena upapādakasya rātribhojanasya<BR>
jñānaṃ bhavati iti<BR>
<BR>
<BR>
samanvayaḥ/ na ca<BR>
upapādyajñānaviṣayako yo 'nuvyavasāyaḥ pīnatvamahaṃ jānāmītyākārakaḥ<BR>
tasyāpi upapādyajñānaviṣayako yo 'nuvyavasāyaḥ pīnatvamahaṃ<BR>
jānāmītyākārakaḥ tasyāpi upapādyajñānajanyatvāt tatrātivyāptiriti<BR>
vācyam/ upapādyajñānatvenopapādyajñānajanyatvasya vivakṣitatvāt/<BR>
anuvyavasāyātmakamānasapratyakṣasya viṣayavidhayā upapādyajñānajanyatve 'pi<BR>
upapādyajñānatvena tajjanyatvābhāvāt nātivyāptiḥ/ tathā<BR>
copapādyaviṣayakajñānatvāvacchinnajanakatānirūpitajanyatāśālijñānatvamarthāpattipramāyāḥ<BR>
lakṣaṇam ityuktaṃ bhavati/ tādṛśajñānakaraṇatvamarthāpattipramāṇasya<BR>
lakṣaṇam/ phalakaraṇayoriti/ pramitau pramāṇe cetyarthaḥ/<BR>
vyatirekyanumānenaiveti/"devadatto rātrau bhuṅkte divā<BR>
abhuñjānatve sati pīnatvāt yo rātrau na bhuṅkte sa divā<BR>
abhuñjānatve sati pīno na bhavati yathā rātrau divā cābhuñjānaḥ<BR>
kṛśo maharṣiḥ na tathā cāyam tasmānna tathā"iti prayogo 'tra<BR>
vivakṣitaḥ/ kecitu - yo divā abhuñjānatve sati pīnaḥ saḥ rātrau<BR>
bhuṅkte yathā pratinaktamātraṃ bhuñjāno yajñadattaḥ<BR>
ityanvayyanumānenāpyarthāpattergantārthatāmāhuḥ/ satyantāmiti/<BR>
satyantānupādāne rātribhojanarūpasādhyābhāvavati<BR>
divāmātrabhojanakartari pīne yajñadatte pīnatvarūpahetusatvāt<BR>
vyabhicāraḥ/ tadvāraṇāya divā abhuñjānatve satīti viśeṣaṇam/ divā<BR>
bhuñjānatvameva yajñadatte 'stīti na vyabhicāraḥ/ ahorātrābhojinīti/<BR>
tathā ca pīnatvāditi viśeṣyānupādāne devadatto rātrau bhuṅkte<BR>
divā abhuñjānatvādityeva hetuḥ syāt/ tathā sati yastāpasaḥ<BR>
divāpi na bhuṅkte rātrāvapi na bhuṅkte ata eva kṛśaḥ tasmin<BR>
rātribhojanarūpasādadhyābhāvavati divā abhuñjānatvarūpahetusatvāt<BR>
tatra vyabhicāraḥ/ tadvāraṇāya pīnatvāditi/ tasmiṃstāpase ca<BR>
pīnatvābhāvāt na vyabhicāraḥ/ nanvevamapi yo yogī na bhuṅkte<BR>
athāpi yogamāhātmyāt pīno bhavati, tasmin<BR>
rātribhojanakartṛtvarūpasādhyābhāvavati divā abhuñjānatve sati<BR>
pīnatvarūpahetusatvāt vyabhicāra ityāśaṅkyāha - tacca<BR>
yogādyajanyapīnatvaparamiti tathā ca yogini yat pīnatvaṃ tat<BR>
yogajanyamiti yogajanyapīnatvābhāvāt na vyabhicāra iti bhāvaḥ/<BR>
<BR>
<BR>
śatavānityukta<BR>
ityādi/ śatasaṅkhyākabrāhyaṇādhikaraṇe adhiveśane<BR>
pañcāśatsaṅkhyākabrāhmaṇāḥ santi na veti sandehānantaraṃ<BR>
śatatvasaṅkhyāvataḥ samūhasya pañcāśatsaṅkhyāvadghaṭitatvena<BR>
śatavastvadhikaraṇe pañcāśadvastusambhava ityākārakajñānarūpāt<BR>
sambhavapramāṇāt iha pañcāśat brāhmaṇāḥ santīti<BR>
nirṇayātmakapramittyutpatyā sambhavo 'pi pramāṇāntaramiti kecit/ tanna<BR>
- idamadhiveśanaṃ pañcāśadbrāhmaṇavat śatabrāhmaṇavatvāt yat<BR>
śatasaṅkhyākavastumat tat pañcāśatsaṅkhyākavastumat yathā<BR>
śataghaṭādhikaraṇaṃ bhūtalam iti<BR>
sāmānyamukhavyāptiparāmarśajanyānumitirūpaiva sambhavātmikā<BR>
pramitiḥ, ato na sambhavaḥ pramāṇāntaramiti bhāvaḥ/ śatasya<BR>
pañcāśavdyāpyatvāditi/ yatra śatasaṅvyākapadārthāḥ tatra<BR>
pañcāśatsaṅkhyākapadārthā iti vyāptiḥ/<BR>
<BR>
<BR>
śabdadvāreti/ yathā<BR>
lipidarśanaṃ śabdasmṛtiṃ janayitvā śābdabodhaṃ prayojayatīti<BR>
paramparayā kāraṇatve 'pi karaṇatvābhāvāt na pramāṇam, tathā ceṣṭāpi<BR>
dvitvabodhakaśabdasmṛtidvārā dvitvādibodhaprayojikā na tatkaraṇamiti<BR>
na pramāṇamiti bhāvaḥ/ anumānadvāreti/<BR>
ceṣṭamānasyābhiprāyaviśeṣānumānadvāretyarthaḥ/ ayaṃ<BR>
dvitvabodhatātparyavān<BR>
dvitvabodhakatvāvinābhūtavilakṣaṇaceṣṭāvatvādityanumānākāro<BR>
vivakṣitaḥ/ nanu vyavahāraheturityatra vyavahārapadasya pravṛttiparatve<BR>
taddhetutvaṃ dvitvādijñāna evāsti na tu paramparayā<BR>
jñānajanakaceṣṭāyāmityāśaṅkya vyavahārapadaṃ pramāparatayā vyācaṣṭe -<BR>
pramātmakajñānetyartha iti/ vyavahriyate aneneti vyutpatyā<BR>
vyavahārapadaṃ prakṛte pramātmakajñānārthakamityarthaḥ/<BR>
<BR>
<BR>
<b>iti<BR>
tarkasaṅgrahadīpikāprakāśikāvyāravyāyāṃ bālapriyāyāṃ<BR>
śabdaparicchedaḥ</b><BR>
<BR>
<BR>
<b>///dṛ///</b><BR>
<BR>
<BR>
<b>prāmāṇyavādaḥ</b><BR>
<BR>
<BR>
<b>---dṛ---</b><BR>
<BR>
<BR>
<b>dīpikā</b><BR>
<BR>
<BR>
<b>tatra<BR>
vipratipattipradarśanam</b><BR>
<BR>
<BR>
jñānānāṃ tadvati<BR>
tatprakārakatvaṃ svatogrāhyaṃ parato veti vicāryate/ tatra vipratipattiḥ<BR>
- jñānaprāmāṇyaṃ tadaprāmāṇyāgrāhakayāvajjñānagrāhakasāmagrīgrāhyaṃ na vā<BR>
iti/ atra vidhikoṭiḥ svatastvam niṣeghakoṭiḥ paratastvam/<BR>
<BR>
<BR>
<b>prakāśikā</b><BR>
<BR>
<BR>
pramāṇaprasaṅgāt<BR>
pramātvasya parato grāhyatvaṃ vyavasthāpayiṣyan āha - jñānānāmiti/<BR>
ṣaṣṭyartha ādheyatvam/ tasya cānvayaḥ tadvati tatprakārakatve/ tacca<BR>
tadvadviśeṣyakatvāvacchinnatatprakārakatvam/ tacchabdārthoghaṭatvādirūpaḥ/<BR>
svatogrāhyamiti/ jñānagrāhakasāmagrījanyagrahaviṣaya ityarthaḥ/ parata<BR>
iti/ grāhyamityanuṣajyate/ anumānādijanyagrahaviṣaya ityarthaḥ/ tatra<BR>
- vicāre/ prayojakatvaṃ saptamyarthaḥ vipratipattāvanveti/ kathaṃ tasyāḥ<BR>
vicāraprayojakatvamiti cet - atra vadanti/<BR>
viruddhārthapratipādakavākyadvayaṃ hi vipratipattiḥ/ tayā<BR>
aprāmāṇyaśaṅkākabalitatattadvākyārthabodhadvārā madhyasthasya saṃśayo<BR>
janyata ityekatarakoṭiniścayāya nyāyaprayogādirūpo vicāraḥ/<BR>
evaṃ ca vicāropayogisaṃśayajananyā<BR>
vipratipattervicāropayogitvamakṣatamiti/ jñānaprāmāṇyamiti<BR>
pakṣanirdeśaḥ/ atra tadvati tatprakārakajñānatvarūpameva prāmāṇyaṃ pakṣaḥ, na<BR>
tu pramitikaraṇatvarūpam iti<BR>
<BR>
<BR>
tātparyagrāhakaṃ<BR>
jñānapadam/ vastutastu tadvati tatprakārakatvasya<BR>
ghaṭatvapaṭatvādirūpārthabhedena bhinnatayā kasyāpi prāmāṇyasya<BR>
yāvajjñānagrāhakasāmagrīgrāhyatvaṃ na sambhavati ityato<BR>
yaddharmaghaṭitaprāmāṇyaṃ yadā pakṣaḥ tadā<BR>
taddharmaprakārakajñānagrāhakayāvadgrāhyatvameva sādhanīyam/ na tu<BR>
sāmānyato jñānagrāhakayāvadgrāhyatvamiti tātparyagrāhakaṃ jñānapadam/<BR>
tadaprāmāṇyetyādi/ tadaprāmāṇyāgrāhikā yāvatī jñānagrāhikā sāmagrī<BR>
tajjanyagrahaviṣayo na vetyarthaḥ/ tādṛśagrahaḥ gurumate vyavasāyaḥ/<BR>
murārimiśramate anuvyavasāyaḥ/ bhāṭṭamate ca<BR>
jñātatāliṅgakānumitiḥ/ atra gurumate sarvasminneva jñāne<BR>
mitimātṛ-meya-etattrayaṃ bhāsate/ tanmate 'ghaṭatvena ghaṭaṃ ahaṃ<BR>
jānāmi' ityākārakasyaiva vyavasāyasya utpatteḥ/ evaṃ ca vyavasāyasya<BR>
svaprakāśātmakatayā svenaiva svagataprāmāṇyasya grahaṇāt bhavati<BR>
prāmāṇyasya svatogrāhyatvam/ viśiṣṭabuddhiṃ prati viśeṣaṇajñānasya<BR>
kāraṇatāyāḥ tairanaṅgīkārāt anupasthitasyāpi prāmāṇyasya<BR>
bhānasambhavāt/ miśramate 'ayaṃ ghaṭaḥ' ityākārakajñānānantaraṃ<BR>
'ghaṭatvena ghaṭamahaṃ jānāmi' iti<BR>
jñānaviṣayakalaukikamānasamutpadyate, tena prāmāṇyasya grahaṇam/<BR>
bhaṭṭamate tu jñānasyātīndriyatayā jñātatāliṅgakānumitereva<BR>
prāthamikajñānagraharūpatayā tayā prāmāṇyaṃ gṛhyate/ anumānaprayogastu -<BR>
ghaṭaḥ ghaṭatvavadviśeṣyakaghaṭatvaprakārakajñānaviṣayaḥ<BR>
ghaṭatvaprakārakajñātatāvattvāt yannaivaṃ tannaivam iti/ jñātatā ca<BR>
saviṣayako jñānajanyaḥ atirikta padārtha iti matavivekaḥ/<BR>
<BR>
<BR>
<b>bālapriyā</b><BR>
<BR>
<BR>
etāvatā prabandhena<BR>
catvāri pramāṇāni nirūpitāni/ evaṃ ca pramāṇe jñāte 1tadghaṭakasya<BR>
pramātvasyopasthitiḥ bhavatīti<BR>
smṛtasyopekṣānarhatvarūpaprasaṅgasaṅgatyā pramātvaviṣayakaṃ vicāraṃ<BR>
pravartayatītyāha pramāṇaprasaṅgāditi/<BR>
pramāṇanirūpitaprasaṅgasaṅgatyetyarthaḥ/ vyavasthāpayiṣyanniti/<BR>
paramatanirākaraṇapūrvakaṃ sādhayiṣyan ityarthaḥ/ ṣaṣṭyartha<BR>
ādheyatvamityādi/ tathā ca ayaṃ ghaṭa ityādijñānaniṣṭhaṃ<BR>
ghaṭatvavadviśeṣyakatvāvacchinnaghaṭatvaprakārakatvādirūpapramātvaṃ<BR>
svatogrāhyaṃ parato veti vicāryata ityarthaḥ/<BR>
icchādiniṣṭhapramātvasya mīmāṃsakairapi paratogrāhyatvasvīkākarāt<BR>
tatra vivādo nāstīti tasya vicāro 'nāvaśyaka iti sūcanāya<BR>
jñānaniṣṭhamiti pramātve viśeṣaṇamupāttam/<BR>
<BR>
<BR>
----------------------------------------<BR>
<BR>
<BR>
1. taddhaṭakasyeti/<BR>
pramātvaviśiṣṭapramājanakasya pramāṇaśabdārthatvāditi bhāvaḥ/<BR>
<BR>
<BR>
----------------------------------------<BR>
<BR>
<BR>
sakalajñānasādhāraṇamekaṃ pramātvaṃ nāsti, jātyatiriktasya<BR>
ghaṭatvādiviṣayaghaṭitasya tasya pratijñānaṃ bhinnatvāditi sūcanāya<BR>
jñānānāṃ iti bahuvacanam/ jñānagrāhaketi/ jñānaviṣayakajñānajanikā<BR>
yā sāmagrī tajjanyaṃ yat jñānaṃ tadviṣaya ityarthaḥ/ asya<BR>
samanvayaprakāraḥ paścādbhaviṣyati/ anumānādi ityādipadena<BR>
āptavākyarūpaḥ śabdo gṛhyate/ vākyadvayamiti/ pramātvaṃ svatogrāhyaṃ<BR>
ityekaṃ vākyam, pramātvaṃ parato grāhyam ityaparaṃ vākyam/ tatra<BR>
prathamaṃ mīmāṃsakasya, dvatīyaṃ naiyāyikasya/ etat<BR>
parasparaviruddhārthapratipādakavākyadvayaṃ śṛṇvataḥ madhyasthasya prathamaṃ<BR>
aprāmāṇyaśaṅkāviṣayabhūtaḥ tattadvākyārthabodho jāyate, tataḥ<BR>
<BR>
<BR>
pramātvaṃ svatogrāhyaṃ vā<BR>
paratogrāhyaṃ veti saṃśayo jāyate/ tataḥ madhyasthasya prathamaṃ<BR>
aprāmāṇyaśaṅkāviṣayabhūtaḥ tattadvākyārthabodho jāyate, tataḥ pramātvaṃ<BR>
svatogrāhyaṃ vā paratogrāhyaṃ<BR>
<BR>
<BR>
veti saṃśayo jāyate/<BR>
tataḥ madhyasthasya ekatarakoṭikaniścayamutpādayituṃ nyāyaprayogarūpo<BR>
vicāraḥ kriyate/ tathā ca<BR>
<BR>
<BR>
nyāyaprayogarūpavicāraṃ prati madhyasthasaṃśayaḥ kāraṇam/<BR>
madhyasthasaṃśayaṃ prati vipratipattiḥ kāraṇamiti vipratipatteḥ<BR>
vicāraprayojakatvamiti bhāvaḥ/ atra"vicāro jalpaḥ,<BR>
viparītodbhāvakaparavijigīṣayā nyāyaprayogarūpaḥ/<BR>
jijñāsāsampādanena tadaṅgasya tadupayogino madhyasthasaṃśayasya<BR>
jananīrvipratipattīrityartha"iti gadādharagrantho 'nusandheyaḥ/<BR>
dīpikāyāṃ pradarśitaṃ vipratipattivākyaṃ tattanmatānuvādarūpaṃ<BR>
dīpikākārasyaivetyāhuḥ/ saṃśayajananyā iti/ saṃśayajanikāyā<BR>
ityarthaḥ/<BR>
<BR>
<BR>
nanu jñānaprāmāṇyamiti<BR>
pakṣanirdeśa ityuktam/ tatra prāmāṇyamityeva pakṣanirdeśo 'stu,<BR>
jñānapadaṃ kimarthamityāśaṅkāyāmāha-atra tadvatīti/<BR>
karaṇārthakalyuḍantāt pramāṇaśabdāt bhāveṣvajñā niṣpannasya<BR>
prāmāṇyaśabdasya pramākaraṇatvamarthaḥ/ bhāvārthakalyuḍantāt<BR>
pramāṇaśabdāt bhāveṣyañā niṣpannasya prāmāṇyaśabdasya pramātvamarthaḥ/<BR>
prakṛte ca pramātvarūpaḥ prāmāṇyapadārtha eva pakṣaḥ, na tu pramākaraṇatvarūpa<BR>
iti sūcanāya jñānapadam/ na ca pramākaraṇatvameva pakṣo 'stviti<BR>
vācyam/ tatra svatogrāhyatvarūpasādhyābhāvena bādhāt/ na ca<BR>
jñānapadopādānena kathaṃ pramākaraṇatvavyāvṛttiḥ/ pramākaraṇatvasya<BR>
vyāptijñānasādṛśyajñānāditānaniṣṭhatvāt iti vācyam/ jñānasyaiva<BR>
prāmāṇyaṃ jñānaprāmāṇyamityavadhāraṇasyābhipretatvāt<BR>
jñānamātravṛttiprāmāṇyaṃ pakṣatayābhimatam/ pramākaraṇatvarūpaṃ prāmāṇyaṃ<BR>
tu na jñānamātravṛtti, tasya 1manaḥ prabhṛtivṛttitvāt/ pramātvarūpaṃ<BR>
prāmāṇyaṃ tu jñānamātravṛttīti jñānapadena pramitikaraṇatvavyavaccheda<BR>
ityāśayāt/<BR>
<BR>
<BR>
nanu jñānamātravṛttīti<BR>
viśeṣaṇe datte 'pi vyāptijñānādiniṣṭhaṃ yat<BR>
anumityādipramākaraṇatvaṃ tat jñānamātravṛttīti tadvyavacchedaḥ<BR>
kathamiti cet - atrāhuḥ/ viśeṣyatāvacchedakāvacchedena<BR>
viśeṣaṇānvayasyautsargikatvāt prakṛte<BR>
pramākaraṇatvatvarūpaviśeṣyatāvacchedakāvacchedena<BR>
jñānamātravṛttitvānvayo vācyaḥ/ pramākaraṇatvatvākrānte<BR>
pratyakṣapramākaraṇatve jñānamātravṛttitvabādhāt/ ataḥ pramātvamevātra<BR>
prāmāṇyapadārthaḥ/ tadvati tatprakārakajñānatvatvarūpapramātvatvāvacchinne tu<BR>
jñānamātravṛttitvānvayaḥ/ sabhbhavatīti tadvalāt atra pramātvarūpaṃ<BR>
prāmāṇyameva gṛhyata iti/<BR>
<BR>
<BR>
nanu<BR>
prāmāṇyapadārthatvena prāmāṇyapadārthasya pakṣatve bhavedevaṃ<BR>
jñānapadasārthaṅkyam/ viśiṣya tadvati tatprakārakajñānatvasya pakṣatve<BR>
jñānapadaṃ vyarthamityatastātparyagrāhakatayā tatsārthakyamāha - vastuta<BR>
iti/ kasyāpi prāmāṇyasyeti / ghaṭatvavati<BR>
ghaṭatvaprakārakajñānatvarūpaprāmāṇyasya<BR>
tadāśrayabhūtajñānagrāhakasāmagrīgrahyatve 'pi<BR>
tadanāśrayayāvadantargatapaṭādijñānagrāhakasāmagrīgrāhyatvaṃ nāstīti bādhaḥ<BR>
syāt/ ato ghaṭatvaghaṭitaṃ<BR>
ghaṭatvavadviśeṣyakatvāvacchinnaghaṭatvaprakārakajñānatvarūpaṃ prāmāṇyaṃ yadā<BR>
pakṣaḥ tadā ghaṭatvaprakārakajñānagrāhakasāmagrīgāhyatvameva sādhyam/ na tu<BR>
jñānatvena sāmānyena jñānaghaṭitaṃ jñānagrāhakasāmagrīgrāhyatvamiti<BR>
sūcanāya jñānapadamiti bhāvaḥ/ na tu sāmānyata iti/<BR>
idamupalakṣaṇam, dharmāntaraprakārakajñānagrāhakayāvatsāmāgrīgrāhyatvaṃ na<BR>
sādhyamiti lābhāyetyapi bodhyam/<BR>
<BR>
<BR>
----------------------------------------<BR>
<BR>
<BR>
1. manaḥ prabhṛtīti/<BR>
manasaḥ mānasapratyakṣarūpapramākaraṇatvāditi bhāvaḥ/<BR>
<BR>
<BR>
----------------------------------------<BR>
<BR>
<BR>
tadaprāmāṇyetyādi/<BR>
jñānaṃ yayā sāmagryā jñāyate tayaiva sāmagryā jñānagataṃ pramātvamapi<BR>
jñāyate/ jñānaviṣayakajñāne eva jñānagataṃ pramātvamapi viṣaya ityarthaḥ/<BR>
tatra prābhākaramate jñānaṃ tripuṭīrūpamaṅgīkriyate/ tripuṭītyasya<BR>
jñātṛ-jñeya-jñānaitattritayaviṣayakamityarthaḥ/ tanmate ādau 'ayaṃ ghaṭa'<BR>
iti vyavasāyātmakaṃ jñānaṃ tataḥ 'ghaṭamahaṃ jānāmi'<BR>
ityanuvyavasāyātmakaṃ jñānamiti nāṅgīkriyate/ api tu prathamata eva<BR>
ghaṭamahaṃ jānāmītyākārakameva<BR>
<BR>
<BR>
jñānaṃ jāyate, tadave<BR>
vyavasāyātmakam/ tasmin jñāne viṣayaḥ ghaṭaḥ, jñātā ahamarthaḥ,<BR>
jñādhātvarthajñānaṃ ceti trayaṃ viṣayaḥ/ ata eva jñānasya svaviṣayakatvarūpaṃ<BR>
svayaṃprakāśatvam/ tathā ca jñānaviṣayakaṃ svātmakaṃ jñānaṃ<BR>
svagatapramātvamapi viṣayīkaroti, yathā jñānagataṃ jñānatvamapi<BR>
viṣayīkaroti tadvat/ jñānatvaviśiṣṭajñānaviṣayakatvavat<BR>
pramātvaviśiṣṭajñānaviṣayakatvamapi vyavasāyasya svīkriyate/ na ca<BR>
viśiṣṭabuddhau viśeṣaṇajñānasya kāraṇatvāt<BR>
<BR>
<BR>
pūrvamanupasthitasya<BR>
pramātvasya kathaṃ bhānamiti vācyam/ tādṛśakāraṇatāyā<BR>
anaṅgīkārāt/ tathā ca<BR>
<BR>
<BR>
jñānaviṣayakajñānaviṣayatvasyaiva svatastvarūpatayā gurumate<BR>
jñānaviṣayakaṃ jñānaṃ svayameva tadviṣayatvaṃ pramātvasyāstīti<BR>
svatastvopapattiḥ/<BR>
<BR>
<BR>
murārimiśrāṇāṃ mate<BR>
ādau ayaṃ ghaṭa iti vyavasāyātmakaṃ jñānam, tataḥ ghaṭatvena ghaṭamahaṃ<BR>
jānāmītyakārakaḥ anuvyavasāyaḥ/ tasya<BR>
ghaṭatvaprakārakaghaṭaviśeṣyakajñānavānityarthaḥ/ tathā ca tanmate<BR>
jñānaviṣayakajñānamanuvyavasāyaḥ/ tena jñāne viṣayīkriyamāṇe<BR>
tadviśeṣaṇatayā ghaṭatvaprakārakatvāvacchinnaghaṭaviśeṣyakatvarūpaṃ<BR>
pramātvamapi viṣayīkriyate/ ataḥ<BR>
jñānaviṣayakajñānaviṣayatvarūpasvatastvopapattiḥ/<BR>
<BR>
<BR>
bhāṭṭānāṃ mate<BR>
jñānasyātīndriyatayā aindriyakaṃ ghaṭādijñānaṃ jñānaviṣayakaṃ na bhavatīti<BR>
prathamataḥ ayaṃ ghaṭa ityeva jñānamudeti/ tena jñānena ghaṭe<BR>
jñātatāravyaḥ kaścit saviṣayako dharmo jāyate/ tayā jñātatayā<BR>
jñānamanumīyate/ tathā ca jñātatāliṅgakānumitireva tanmate<BR>
jñānaviṣayakajñānam/ tayā anumityā jñānagataṃ pramātvamapi<BR>
viṣayīkriyata iti jñānaviṣayatvarūpasvatastvopapattiḥ/<BR>
<BR>
<BR>
1prāthamikajñānagrahaviṣayatvaṃ svatogrāhyatvamiti matatrayasādhāraṇaṃ<BR>
nirvācyam/ jñānagrahe prāthamikatvaviśeṣaṇāt<BR>
naiyāyikasaṃmatapravṛttyādiliṅgakānumityātmakadvitīyajñānagraho<BR>
vyavacchidyate/<BR>
<BR>
<BR>
vyavasāyasya<BR>
svaprakāśātmakatayeti/ svaviṣayakatayetyarthaḥ/ grahaṇāditi/<BR>
viṣayīkaraṇādityarthaḥ/ jñānaviṣayakalaukikamānasamiti/<BR>
jñānaviṣayakamātmamanassaṃyogarūpalaukikasannikarṣajanyaṃ<BR>
mānasapratyakṣamityarthaḥ/ idameva mānasam anuvyavasāya ityucyate/<BR>
tena prāmāṇyasya grahaṇamiti/ tena mānasapratyakṣeṇa pramātvasya<BR>
viṣayīkaraṇamityarthaḥ/ jñānaviṣayakamānasapratyakṣanirūpitā<BR>
pramātvaniṣṭhaviṣayateti yāvat/ tayā pramāṇyaṃ gṛhyate - anumityā<BR>
prāmāṇyaṃ viṣayīkriyate/ ghaṭatvavadviśeṣyaketi/ tathā cāsyāmanumitau<BR>
ghaṭatvavadviśeṣyakaghaṭatvaprakārakajñānaṃ viṣaṃyaḥ, jñānaviśeṣaṇatayā<BR>
ghaṭatvavadviśeṣyakaghaṭatvaprakārakatvarūpapramātvamapi viṣayaḥ/<BR>
<BR>
<BR>
<b>dīpikā</b><BR>
<BR>
<BR>
<b>svatastvaghaṭakadalaprayojanam</b><BR>
<BR>
<BR>
anumānādigrāhyatvena siddhasādhanavāraṇāya yāvaditi/ 'idaṃ<BR>
jñānaṃ apramā' iti jñānena prāmāṇyāgrahāt bādhavāraṇāya<BR>
aprāmāṇyāgrāhaketi/ 'idaṃ jñānaṃ apramā'<BR>
ityanuvyavasāyaniṣṭhaprāmāṇyagrāhakasyāpi<BR>
aprāmāṇyāgrāhakatvābhāvāt svatastvaṃ na syāt ataḥ taditi/ tasmin<BR>
grāhyaprāmāṇyāśraye aprāmāṇyāgrāhaketyarthaḥ/ udāhṛtasthale<BR>
vyavasāye 'prāmāṇyagrāhakasyāpyanuvyavasāye tadagrāhakatvāt<BR>
svatastvasiddhiḥ/<BR>
<BR>
<BR>
<b>prakāśikā</b><BR>
<BR>
<BR>
yāvattvaviśeṣaṇe<BR>
satyeva agrāhakāntaṃ sārthakamityabhipretya prathamatastasyaiva prayojanaṃ<BR>
darśayati - anumāneti/ prāmāṇyasyetyādiḥ/ siddhasādhaneti/<BR>
naiyāyikamate 'pi 'idam jñānam pramā samarthapravṛttijanakatvāt'<BR>
<BR>
<BR>
----------------------------------------<BR>
<BR>
<BR>
1. prāthamiketi/<BR>
prāthamikaṃ yat jñānaviṣayakajñānaṃ tadviṣayatvamityarthaḥ/<BR>
<BR>
<BR>
----------------------------------------<BR>
<BR>
<BR>
ityanumānena<BR>
'idam jñānam pramā' ityāptavākyena ca grāhyatvāditi bhāvaḥ/<BR>
naiyāyikamate 'pi niṣedhe sādhye bādhavāraṇāyetyapi bodhyam/<BR>
yāvaditīti/ nanu sāmagryāṃ yāvattvaviśeṣaṇamayuktam,<BR>
yāvatsāmagrījanyagrahāprasiddheḥ/ na hi sarvābhiḥ jñānasāmagrībhiḥ ekaṃ<BR>
jñānaṃ janyate/ na ca yāvatīḥ sāmagīḥ viśiṣyopādāya<BR>
tattajjanyagrahaviṣayatvaṃ sādhyata iti vācyam/<BR>
anuvyavavāyādisāmagrīṇāṃ tādrūpyeṇa niveśe<BR>
matatrayasādhāraṇyānirvāhāditi cet - na/ yato yāvaditi phalato<BR>
grahaviśeṣaṇm/ tathā ca jñānagrāhakasāmagrījanyayāvadgrahaviṣayatvamiti<BR>
phalitam/<BR>
tattaddharmaprakārakajñānagrāhakasāmagrījanyagrahatvavyāpakaviṣayitāpratiyogitvamiti<BR>
niṣkarṣa iti saṅkṣepaḥ/ prāmāṇyāgrahāditi/ vyavasāyaniṣṭhetyādiḥ/<BR>
prāmāṇyāviṣayīkaraṇādityarthaḥ/ aprāmāṇyāgrāhaketīti/ tathā ca<BR>
tādṛśajñānasāmagryāḥ sādhyakoṭyapraviṣṭatvāt tayā<BR>
prāmāṇyasyāgrahaṇe 'pi na bādha iti bhāvaḥ/ anuvyavasāyaniṣṭhetyādi/<BR>
tādṛśānuvyavasāyaniṣṭhaṃ<BR>
yadaprāmāṇyavadviśeṣyakatvaviśiṣṭāprāmāṇyaprakārakatvarūpaprāmāṇyaṃ<BR>
tadgrāhakasyetyarthaḥ/ 'sāmānye napuṃsakam' iti napuṃsakanirdeśaḥ/<BR>
svatastvaṃ na syāditi/ yadā niruktaprāmāṇyasya<BR>
<BR>
<BR>
pakṣatā, tadā<BR>
aprāmāṇyāgrāhakaprāmāṇyagrāhakasāmāgryā eva sādhyakoṭau<BR>
niveśanīyatayā tādṛśasāmagryā aprasiddhatvāt tasya svatogrāhyatvaṃ na<BR>
sidhyedityarthaḥ/ saptamītatpuruṣamabhipretyāha - tasminniti/ etasyaiva<BR>
vivaraṇaṃ grāhyaprāmāṇyāśraya iti/ yādṛśaprāmāṇyaṃ<BR>
prakṛtānumitavuddheśyaṃ<BR>
tādṛśaprāmāṇyāśrayaviśeṣyakāprāmāṇyaprakārakajñānājanaketi<BR>
agrāhakāntārthaḥ/ idaṃ jñānaṃ apramā<BR>
ityanuvyavasāyaniṣṭhaprāmāṇyagrāhakasāmagryāḥ<BR>
vyavasāyaviśeṣyakāprāmāṇyagrahajanakatve 'pi<BR>
anuvyavasāyaviśeṣyakāprāmāṇyagrahājanakatvāt jñānagrāhakatvācca<BR>
aprāmāṇyavadviśeṣyakatvādighaṭitaprāmāṇyasya svatogrāhyatvasiddhirityāha<BR>
- udāhṛtasthala iti/ idaṃ jñānaṃ aprametyatretyarthaḥ/ adhikaṃ<BR>
asmadīyamaṇidīdhitivyākhyāyāmanusandheyam/<BR>
<BR>
<BR>
<b>bālapriyā</b><BR>
<BR>
<BR>
tadaprāmāṇyāgrāhakayāvajjñānagrahakasāmagrīgrāhyatvaṃ svatastvam<BR>
iti dīpikāyāmuktam/ tasmin aprāmāṇyāgrāhikā yāvatī<BR>
jñānagrāhikā sāmagrī tajjanyagrahaviṣayatvamiti tadarthaḥ/<BR>
aprāmāṇyāgrāhaketyasya aprāmāṇyaprakārakajñānājanaketyarthaḥ/<BR>
tadekadeśajñāne tasminniti saptamyantārthasya tadviśeṣyakatvasyānvayaḥ/<BR>
tacchabdena<BR>
<BR>
<BR>
yādṛśaṃ prāmāṇyaṃ<BR>
anumityā grāhyaṃ tādṛśaprāmāṇyāśraya ucyate/ tathā ca<BR>
grāhyaprāmāṇyāśrayaviśeṣyakāprāmāṇyaprākarakajñānājanakajñānaviṣayakajñānajanakayāvatsāmagrījanyajñānaviṣayatvaṃ<BR>
svatastvamiti paryavasannam/ ayaṃ ghaṭaḥ ityākārakajñāne idaṃ jñānaṃ<BR>
pramā samarthapravṛttijanakatvāt ityanumityā grāhyaṃ yat ghaṭatvavati<BR>
ghaṭatvaprakārakatvarūpaṃ pramātvaṃ asti tadāśrayaḥ ayaṃ ghaṭa iti jñānam,<BR>
tadviśeṣyakaṃ yat apramātvaprakārakaṃ jñānaṃ idaṃ jñānamaprametyākārakaṃ<BR>
tadajanikā bhavati ghaṭajñānaviṣayakajñānajanikā sāmagrī, na hi tayā<BR>
ghaṭajñānaviśeṣyakāpramātvajñānaṃ jāyata iti/ tādṛśasāmagrījanyaṃ<BR>
jñānaṃ ca jñānaviṣayakaṃ jñānaṃ pūrvoktarītyā<BR>
vyavasāya-anuvyavasāya-anumityātmakaṃ matabhedena, tadviṣayatvaṃ<BR>
pramātve 'stīti samanvayaḥ/ atra dalaprayojanakathanāvasare prathamaṃ<BR>
yāvatpadasya prayojanamuktvā tadanantaraṃ tadaprāmāṇyagrāhaketyasya<BR>
prayojanamuktaṃ dīpikāyām/ tatra prathamopasthitasya agrāhakāntasya<BR>
prathamaṃ prayojanamuktvā tadanantaramevānantaropasthitasya yāvatpadasya<BR>
prayojanakathanaṃ nyāyyam/ tatparityajya kimarthaṃ viparyayeṇa<BR>
prayojanamuktamityāśaṅkāyāmāha - yāvatvaviśeṣaṇe satyeveti/<BR>
idaṃ tu dvayorapi viśeṣaṇayoḥ prayojane jñāte satyeva<BR>
spaṣṭīkartuṃ śakyat iti ādau tayoḥ prayojanaṃ pratipādyate/<BR>
aprāmāṇyāgrāhaketi viśeṣaṇānupādāne<BR>
yāvajjñānagrāhakasāmagrīgrāhyatvaṃ svatastvamiti bhavet/ tathā ca 'idaṃ<BR>
jñānaṃ apramā' ityākārakajñānamapi jñānaviṣayakayāvajjñānāntargataṃ<BR>
tadgrāhyatvabhapramātva evāsti, na tu pramātva iti bādhaḥ syāt/<BR>
tadvāraṇāya sāmāgryāṃ aprāmāṇyāgrāhaketi viśeṣaṇamupāttam/ idaṃ<BR>
jñānaṃ apramā ityākārako yo jñānagrahaḥ tajjanakasāmagrī<BR>
aprāmāṇyagrāhikaiva bhavet tādṛśagrahasyāprāmāṇyaviṣayakatayā<BR>
tādṛśagrahajanakasāmagryāḥ aprāmāṇyagrāhakatvāvaśyambhāvāt/ tathā ca<BR>
tādṛśasāmagryāḥ aprāmāṇyāgrāhakatvābhāvāt aprāmāṇyāgrāhikā<BR>
jñānagrāhakasāmagrī anuvyavasāyādisāmagryeva<BR>
tajjanyānuvyavasāyādirūpajñānagrahaviṣayatvaṃ pramātve astīti na bādhaḥ/<BR>
yāvatpadānupādāne apramātvāgrāhikā yā jñānagrāhakasāmagrī<BR>
ityanena idaṃ jñānaṃ pramā samarthapravṛttijanakatvāt<BR>
ityanumānarūpāṃ idaṃ jñānaṃ pramā ityāptavākyarūpāṃ vā<BR>
sāmagrīmupādāya tajjanyānumiti-śābdabodharūpayoḥ 'idaṃ jñānaṃ<BR>
pramā' ityākārakayoḥ jñānagrahayorviṣayatvaṃ pramātve<BR>
naiyāyikasyāpyabhimatamiti tatsādhane siddhasādhanaṃ syāditi<BR>
tadvāraṇāya yāvatpadam/ tathā sati vyavasāyānuvyavasāyādīnāmapi<BR>
yāvajjñānagrahāntargatatayā tadviṣayatvasya pramātve 'naṅgīkārāt na<BR>
siddhasādhanamiti dvayoḥ dalayoḥ prayojanasthitiḥ/ tatra yāvattvadale<BR>
satyeva aprāmāṇyāgrāhaketi sārthakam/ anyathā<BR>
jñānagrahakasāmagrījanyagrahaviṣayatvaṃ svatastvamityuktau na bādhaprasaktiḥ,<BR>
jñānagrahapadena vyavasāyasyānuvyavasāyasya jñātatāliṅgakānumitervā<BR>
grahaṇena tadviṣayatvasya pramātve sambhavāt/ tathā ca bādhāprasaktyā<BR>
tadvāraṇaphalakamagrāhakāntaṃ vyarthaṃ syāt/ yāvatpade sati tu 'idaṃ<BR>
jñānaṃ aprāmā' ityākārakagrahasyāpi yāvajjñānagrahāntargatatayā<BR>
tadviṣayatvaṃ pramātve nāstīti bādhaḥ prasajyate, tadvārakatayā<BR>
cāgrāhakāntaṃ sārthakamityāśayena yāvatvaviśeṣaṇe satyeva<BR>
agrāhakāntaṃ sārthakamityuktaṃ pramāśikayāmiti/<BR>
<BR>
<BR>
niṣedhe sādhye<BR>
bādhavāraṇāyeti/<BR>
tadaprāmāṇyāgrāhakayāvajjñānagrāhakasāmagrīgrāhyatvābhāvaḥ naiyāyikasya<BR>
sādhyaḥ/<BR>
<BR>
<BR>
tatra yāvatyapadābhāve<BR>
samarthapravṛttijanakatvaliṅgakānumāna-āptavākyagrāhyatvāt<BR>
tadabhāvarūpasādhyābhāvāt bādhaḥ<BR>
<BR>
<BR>
tadvāraṇāya<BR>
yāvatpadamiti bhāvaḥ/ abhāvasādhyakasthalepakṣe pratiyogimattvameva bādha<BR>
ityāśayenedam/ nanu sāmagryāmiti/ yāvatpadasya<BR>
sāmagrīpadaviśeṣaṇatve yāvatyaḥ jñānagrahajanakasāmagryaḥ<BR>
tajjanyagrahaviṣayatvaṃ sādhyamiti phalati/ tathā sati yāvatsāmagrījanyaḥ<BR>
ekaḥ jñānagrahaḥ aprasiddha iti sādhyāprasiddhiḥ prasajyate/ yataḥ<BR>
anuvyavasāyajanaka-vyavasāyajanaka-jñātatāliṅgakānumitijanaka-samarthapravṛttiliṅgakānumitijanakasāmagrīṇāṃ<BR>
sarvāsāmapi pratyekaṃ jñānagrāhakatayā tādṛśayāvatsāmagrījanyaḥ eko<BR>
jñānagraho na bhavatīti/ sāmagrīṇāṃ yāvatvena na niveśaḥ, api tu<BR>
viśiṣyaiva/ tathā ca<BR>
tattajjñānagrahajanakatattatsāmagrījanyatattadgrahaviṣayatvaṃ svatastvamiti<BR>
pariṣkāreṇa<BR>
<BR>
<BR>
sādhyāprasiddhivāraṇe 'pi matatrayasādhāraṇyaṃ na nirvahatīti<BR>
śaṅkāgranthārthaḥ/<BR>
<BR>
<BR>
samādhatte - yato<BR>
yāvaditi/ nanu jñānagrāhakasāmagrījanya yāvadgrahaviṣayatvasya<BR>
sādhyatve 'pi<BR>
paṭajñānagrāhakasāmagrījanyayāvadgrahānatargatapaṭajñānajñānena<BR>
ghaṭatvaghaṭitaprāmāṇyasyāgrahāt bādho durvāra ityāśaṅkya<BR>
jñānagrāhaketyatra jñāne taddharmaprakārakatvaviśeṣaṇāt na doṣa iti<BR>
samādhānaṃ vivakṣuḥ yāvatpadasya<BR>
svasamabhivyāhṛtapadārthatāvacchedakavyāpakatvabodhakatvavyutpattimapyabhisandhāya<BR>
phalitārthamāha - tattaddharmeti/ yaddharmaghaṭitaprāmāṇyaṃ pakṣaḥ<BR>
taddharmaprakāretyarthaḥ/ tathā ca<BR>
ghaṭatvavadviśeṣyakatvāvacchinnaghaṭatvaprakārakatvaṃ<BR>
ghaṭatvaprakārakajñānagrāhakasāmagrījanyagrahatvavyāpakaviṣayitānirūpakamiti<BR>
pratijñāvākyam/ ghaṭatvaprakārakajñānam ayaṃ ghaṭa ityākārakajñānaṃ<BR>
tadviṣayakajñānajanakasāmagrī anuvyavasāyādisāmagrī tajjanyagrahatvaṃ yatra<BR>
yatra anuvyavasāyādau tatra<BR>
ghaṭatvavadviśeṣyakaghaṭatvaprakārakatvarūpapramātvanirūpitaviṣay itāsti,<BR>
tādṛśaviṣayitānirūpakatvaṃ ca pramātve 'stīti samanvayaḥ/<BR>
<BR>
<BR>
nanu naiyāyikamate 'pi<BR>
prāmāṇyanirūpitaviṣayitāyāḥ<BR>
ghaṭatvavadviśeṣyakatvāvacchinnaghaṭatvanirūpitaprakāritātvena<BR>
tādṛśagrahatvavyāpakatvābhāve 'pi ghaṭatvanirūpitaprākāritātvena<BR>
anuvyavasāyādisāmagrījanyagrahatvavyāpakatvāt siddhasādhanam/<BR>
ghaṭatvavadviśeṣyakatvāvacchinnaghaṭatvanirūpitaprakāritātvena<BR>
prāmāṇyaviṣayitāyāḥ vyāpakatvaṃ tu na vivakṣituṃ śakyam/<BR>
naiyāyikamate sādhyāprasiddheḥ/ 'ghaṭatvena imaṃ jānāmi'<BR>
ityākārakānuvyavasāye ghaṭatvanirūpitaprakāritātvenaiva<BR>
tādṛśaprakāritāyāḥ bhānāt na tu<BR>
ghaṭatvavadviśeṣyakatvāvacchinnaghaṭatvaprakāritātvenetya śaṅkyāha -<BR>
saṅkṣepa iti/<BR>
<BR>
<BR>
atra ghaṭatvavati<BR>
ghaṭatvaprakārakatvaṃ<BR>
ghaṭatvaprakārakajñānagrāhakasāmagrījanyagrahaniṣṭhābhāvapratiyogitānavacchedakadharmavadviṣayitānirūpakamiti<BR>
pratijñā na vivakṣitā, yenoktadoṣaḥ syāt/ apitu<BR>
ghaṭatvaprakārakajñānagrāhakasāmagrījanyagrahaniṣṭhābhāvapratiyogitā,<BR>
ghaṭatvavadbiśeṣyakatvāvacchinnaghaṭatvaprakārakatvarūpaprāmāṇyaviṣayakatvatvānavacchinnā<BR>
iti pratijñā vivakṣitā/ ato na sādhyāprasiddhyādikamiti bhāvaḥ/<BR>
adhikaṃ prāmāṇyavādagādādharyāṃ draṣṭavyam/<BR>
<BR>
<BR>
dīpikāyām idaṃ<BR>
jñānamaprameti jñāneneti/ tathā ca aprāmāṇyāgrāhaketi<BR>
sāmagrīviśeṣaṇānupādāne<BR>
jñānagrāhakasāmagrījanayayāvadgrahaviṣayatvaṃ svatastvamiti syāt/ tathā<BR>
sati rajate idaṃ rajatamiti vyavasāyānantaraṃ yat idaṃ<BR>
jñānamaprameti bhramātmakaṃ jñānaṃ tasya jñānagraharūpatayā<BR>
tajjanakasāmagrījanyayāvadgrahāntargatatādṛśajñānaviṣayatvamapramātva<BR>
evāsti na tu pramātvarūpapakṣa iti bādhaḥ syāt/ tadvāraṇāya<BR>
aprāmāṇyāgrāhaketiviśeṣaṇam/ apramātvagrāhājanaketi tadarthaḥ/<BR>
niruktajñānagrahasya apramātvaviṣayakatvena apramātvagraharūpatayā<BR>
niruktajñānagrahajanakasāmagryāḥ apramātvagrahajanakatvāt tadajanakatvaṃ<BR>
nāstīti jñānagrahapadena 'idaṃ jñānamapramā' ityākārako jñānagraho<BR>
na grāhyaḥ, api tu 'rajatatvena imaṃ jānāmi'<BR>
ityanuvyavasāyādireva grāhyaḥ tajjanakasāmagryāḥ aprāmāṇyagrāhakatvāt<BR>
tajjanyānuvyavasāyādyātmakagrahaviṣayatvaṃ pramātve 'stīti na bādha iti<BR>
bhāvaḥ/<BR>
<BR>
<BR>
prakāśikāyām<BR>
vyavasāyaniṣṭhetyādiriti/ idaṃ rajatam ityākārakavyasāyaniṣṭhaṃ<BR>
yat pramātvaṃ rajatatvavati rajatatvaprakārakatvarūpaṃ<BR>
tadaviṣayakatvādityarthaṃḥ/ tathā ca pramātve<BR>
yāvadantargatatādṛśajñānāviṣayatvāt bādha iti bhāvaḥ/<BR>
tādṛśajñānasāmagryā iti/ idaṃ jñānaṃ apramā<BR>
ityākārakajñānajanakasāmagryā ityarthaḥ/<BR>
sādhyakoṭyapraviṣṭatvāditi/ apramātvagrāhakatvena<BR>
aprāmāṇyāgrāhakatvarūpaviśeṣaṇānākrāntatvāditi bhāvaḥ/<BR>
<BR>
<BR>
tadaprāmāṇyagrāhaketyatra<BR>
tatpadasya dīpikoktaṃ prayojanamevam - idaṃ<BR>
rajatamitibhramātmakavyavasāyottara-idaṃ<BR>
<BR>
<BR>
jñānam apramā<BR>
ityāvakārakajñānaniṣṭhasya apramātvavati apramātvaprakārakajñānatvarūpasya<BR>
pramātvasya apramātvagrāhakasāmagryaiva grahaṇāt<BR>
aprāmāṇyāgrāhakasāmagrīgrāhyatvātmakasvatastvabādhaḥ tādṛśapramātve<BR>
syāditi tadvāraṇāya tadaprāmāṇyāgrāhaketi tatpadam/<BR>
<BR>
<BR>
tasmin<BR>
aprāmāṇyagrāhaketi tadarthaḥ/ yādṛśapramātve svatastvamiṣyate<BR>
tādṛśapramātvāśrayaviśeṣyakāpramātvaprakārakajñānājanaketi<BR>
tadaprāmāṇyāgrāhaketyasyārthaḥ/ idaṃ jñānaṃ apramā<BR>
ityākārakajñānaniṣṭhapramātvagrāhakasāmagryāḥ idañjñānapadena<BR>
vivakṣitaṃ yat idaṃ rajatam ityākārakajñānaṃ<BR>
tadviśeṣyakāpramātvagrāhakatve 'pi prakṛtasyāpramātvavati<BR>
apramātvaprakārakatvarūpapramātvasya āśrayabhūtaṃ yat idaṃ jñānaṃ<BR>
aprametyākārakajñānaṃ tadviśeṣyakāpramātvaprakārakajñānajanakatvāt<BR>
noktadoṣa iti/ idaṃ jñānaṃ aprametyanuvyavasāyaniṣṭheti/<BR>
jñānaviṣayakatvādasya jñānasyānuvyavasāyaśabdena vyapadeśaḥ/ ataḥ<BR>
jānāmītyādyākārakatāvirahāt kathamasyānuvyavasāyatvamiti<BR>
nāśaṅkanīyam/<BR>
<BR>
<BR>
nanu<BR>
viśeṣyabhūtasāmagrīpadānusāreṇa prāmāṇyagrāhikāyā apīti vaktavye<BR>
kathaṃ prāmāṇyagrāhakasyāpītyuktaṃ dīpikāyām ityāśaṅkyāha -<BR>
sāmānye naṃpusakamiti/ (grāhakatvarūpa) sāmānyadharmāśrayavivakṣayā<BR>
tadāśrayaviśeṣāvivakṣāyāṃ napuṃsakamityanuśāsanāt atra<BR>
napuṃsakatvamiti bhāvaḥ/ niruktaprāmāṇyasyeti/<BR>
aprāmāṇyavadviśeṣyakatvaviśiṣṭāprāmāṇyaprakārakatvarūpaprāmāṇyasyetyarthaḥ/<BR>
tasyeti/ niruktaprāmāṇyasyetyarthaḥ/ na sidhyediti/ tathā ca bādha iti<BR>
bhāvaḥ/ svatogrāhyatvasiddhiriti/ tādṛśaprāmāṇyāśrayabhūtaḥ yaḥ idaṃ<BR>
jñānaṃ aprametyākārakānuvyavasāyaḥ tadviṣayakajñānajanakasāmagryāḥ<BR>
svāśrayatādṛśānuvyavasāyaviśeṣyakaprāmāṇyaprakārakajñānājanakatayā<BR>
tādṛśasāmagryāḥ prasiddhatvāt<BR>
tajjanyānuvyavasāyaviṣayakajñānaviṣayatvasya anuvyavasāyaniṣṭhapramātve<BR>
satvāt na bādha iti bhāvaḥ//<BR>
<BR>
<BR>
<b>dīpikā</b><BR>
<BR>
<BR>
<b>prāmāṇyajñaptivādapūrvapakṣaḥ</b><BR>
<BR>
nanu svata eva<BR>
prāmāṇyaṃ gṛhyate, 'ghaṭamahaṃ jānāmi' ityanuvyavasāyena<BR>
ghaṭaghaṭatvayoriva tatsambanadhasyāpi viṣayīkaraṇāt<BR>
vyavasāyarūpapratyāsattestulyatvāt/ purovartini prakārasambandhasyaiva<BR>
pramātvapadārthatvāditi cet---<BR>
<BR>
<BR>
<b>prakāśikā</b><BR>
<BR>
<BR>
itthaṃ<BR>
vipratipattimupanyasya mīmāṃsakamatamupanyasyati - nanviti/ svata<BR>
evetyādi/ ghaṭatvādighaṭitaprāmāṇyaṃ niruktasāmagrīta eva gṛhyata<BR>
ityarthaḥ/ apyarthakenaivakāreṇa anumānādiparigrahaḥ/<BR>
anuvyavasāyeneti/ idaṃ ca miśramatābhiprāyeṇa/ matatrayasādhāraṇyena<BR>
tu prāthamikajñānagraheṇeti dhyeyam/ tatsambandhasyāpīti/<BR>
ghaṭaghaṭatvayoḥ yaḥ sambandhaḥ tasyāpītyarthaḥ/ nanu anuvyavasāye kathaṃ<BR>
sambandhasya bhānamityāśaṅkya yathā ghaṭaghaṭatvayoḥ<BR>
vyavasāyarūpapratyāsattyā bhānam tathā tatsambandhasyāpi,<BR>
vyavasāyarūpapratyāsatteraviśeṣādityāha - vyavasāyeti/ tāvatā kathaṃ<BR>
prāmāṇyasya bhānamata āha - purovartini prakārasambandhasyaiveti/<BR>
purovartini yaḥ prakārasambandhaḥ tadghaṭitasyaivetyarthaḥ/<BR>
<BR>
<BR>
ayamāśayaḥ - naiyāyikā<BR>
api anuvyavasāye viśeṣyatvaprakāratvayorbhānamaṅgīkurvanti,<BR>
purovartinaṃ ghaṭatvena jānāmītyākārakasyaiva anuvyavasāyasya<BR>
tairaṅgīkārāt/ parantu purovartini ghaṭādau<BR>
ghaṭatvādirūpaprakārasambandhabhānaṃnāṅgīkurvanti/ atastatra<BR>
prakārasambandhabhānasya vyavasthāpane kimapi nāvaśiṣṭamiti prāmāṇyasya<BR>
bhānaṃ sidhyati, anupasthitayorapi viśeṣyatvaprakāratvayorbhānasya<BR>
sarvasaṃmatatvāditi/<BR>
<BR>
<BR>
<b>bālapriyā</b><BR>
<BR>
<BR>
ghaṭatvādighaṭitaprāmāṇyamiti/<BR>
ghaṭatvavadviśeśyakatvāvacchinnaghaṭatvaprakārakatvarūpaṃ prāmāṇyaṃ<BR>
tadāśrayajñānagrāhakasāmagryaiva gṛhyata ityarthaḥ/ ayaṃ ghaṭa<BR>
ityākārakavyavasāyaviṣayakaṃ yat jñānaṃ ghaṭamahaṃ jānāmītyākārakaṃ<BR>
tasmin ahamarthaḥ ātmā jñānaṃ ca ātmamanassaṃyogena<BR>
manassaṃyuktasamavāyena ca bhāsete iti tadaṃśe laukikatvam/<BR>
ghaṭaghaṭatvayostu jñānalakṣaṇayā pratyāsattyā bhānam/<BR>
tādṛśānuvyavasāyāt pūrvaṃ ayaṃ ghaṭa ityākārakavyavasāyasya<BR>
sattvāt vyavasāyasya ghaṭaghaṭatvobhayaviṣayakatvāt/ tathā ca<BR>
ghaṭaghaṭatvaviṣayakavyavasāyātmakajñānalakṣaṇasannikarṣeṃṇa yathā vā 'ghaṭamahaṃ<BR>
jānāmi' ityanuvyavasāye ghaṭaghaṭatvayorbhānam,<BR>
<BR>
<BR>
tathaiva ghaṭaghaṭatvayoḥ<BR>
yaḥ sambandhaḥ samavāyarūpaḥ tasyāpi bhānamāvaśyakam/ vyavasāye tasyāpi<BR>
bhānena vyavasāyātmakasannikarṣāt tatsambandhabhānasyāvaśyambhāvāt/ na<BR>
ca ghaṭaghaṭatvasambandho bhāsatām, tāvatā pramātvābhānāt<BR>
<BR>
<BR>
pramātvasya<BR>
jñānaviṣayakagrahaviṣayatvāravyaṃ svatastvaṃ kathaṃ sidhyediti vācyam/<BR>
purovartini prakārasambandhasyaiva pramātvapadārthatvāt<BR>
sambandhabhānasyaiva pramātvabhānarūpatvāt/ etadeva kathamiti cet -<BR>
śrūyatām - jñānasya prāmāṇye viśodhyamāne viṣayatathātva eva<BR>
tatparyavasyati/ viṣayo yādṛśadharmavattayā vyavasāye bhāsate<BR>
tādṛśadharmasambandha eva viṣayasya tathātvam, tadeva ca pramātvamiti<BR>
tasyānuvyavasāyena viṣayīkaraṇāt pramātvasya svatogrāhyatvamiti<BR>
mīmāṃsakāśayaḥ/ sa eva dīpikāyāṃ prakāśikāyāṃ cānūdita<BR>
<BR>
<BR>
iti/ yadyapi<BR>
arthantathātvasya viṣayaniṣṭhasya jñānagatapramātvarūpatvaṃ na sambhavatīti<BR>
tadvanniṣṭhaviśeṣyatānirūpakatve sati tanniṣṭhaprakāratāśālijñānatvameva<BR>
pramātvaṃ vācyamiti śaṅkā avatarati, tathāpi naiyāyikaiḥ<BR>
purovartiniṣṭhaviśeṣyatānirūpakatve sati<BR>
rajatatvaniṣṭhaprakāratānirūpakatvamanuvyavasāye bhāsata iti<BR>
svīkriyate/ tatra viṃśeṣyatāprakāratayoranupasthitayo 'pi bhānam/<BR>
purovartirajatatvayoḥ vyavasāyarūpapratyāsatyā bhānam, purovartini<BR>
rajatatvavatvaṃ na bhāsate ityaṅgīkriyate/ mīmāṃsakāstu<BR>
vyavasāyarūpapratyāsattisāmyāt rajatatvavatvamapi bhāsata iti nirūpya<BR>
tadghaṭitapramātvaṃ anuvyavasāyena viṣayīkriyata iti nirūpayantīti<BR>
viśeṣaḥ/ purovartinaṃ ghaṭatvena jānāmītyākārakasyeti/<BR>
purovartiniṣṭhaviśeṣyatānirūpakaghaṭatvaniṣṭhaprakāratānirūpakajñānavānahamityarthaḥ/<BR>
<BR>
<BR>
<BR>
<b>dīpikā</b><BR>
<BR>
<BR>
<b>prāmāṇyajñaptivādasiddhāntaḥ</b><BR>
<BR>
<BR>
svataḥprāmāṇyagrahe<BR>
'jalajñānaṃ pramā na vā' ityanabhyāsadaśāyāṃ pramātvasaṃśayo na syāt/<BR>
anuvyavasāyena prāmāṇyasya niścitatvāt/ tasmāt<BR>
svatogrāhyatvābhāvāt parato grāhyatvameva/ tathāhi - prathamaṃ<BR>
jalajñānānantaraṃ pravṛttau satyāṃ jalalābhe sati pūrvotpannaṃ jalajñānaṃ<BR>
pramā samarthapravṛttijanakatvāt yannaivaṃ tannaivaṃ, yathā apramā iti<BR>
vyatirekiṇā pramātvaṃ niścīyate/ dvitīyādijñāneṣu<BR>
pūrvajñānadṛṣṭāntena tatsajātīyatvaliṅgena anvayavyatirekiṇāpi<BR>
gṛhyate//<BR>
<BR>
<BR>
<b>prakāśikā</b><BR>
<BR>
<BR>
jalajñānamityādi/<BR>
jalajñānaṃ pramā na vā ityākārakaḥ/ anabhyāsadaśāyām -<BR>
prāthamikajalajñānagrahottaradaśāyām/ anubhavasiddhaḥ pramātvasaṃśayo na<BR>
syādityarthaḥ/ niścitatvāditi/ tadvattāniścayasya tadabhāvavattājñānaṃ<BR>
prati pratibandhakatvāditi bhāvaḥ/ atra 'jñāto ghaṭa' iti pratīteḥ<BR>
jñānaviṣayatāviṣayakatvakalpanenaiva nirvāhe atiriktajñātatā na<BR>
kalpanīyā gauravāt mānābhāvācca iti tannirasanaprakāro<BR>
<BR>
<BR>
bodhyaḥ/ tasmāditi/<BR>
anabhyāsadaśāyāṃ saṃśayānubhavādityarthaḥ/ etasya<BR>
svatogrāhyatvābhāve 'nvayaḥ/ paratīgrāhyatvamiti/ prāmāṇyasyānumānāditi<BR>
eva grāhyatvamityarthaḥ/ pravṛttau satyāmiti/<BR>
<BR>
<BR>
etena<BR>
mīmāṃsakairabhyupagatāyāṃ prāmāṇyaniścayasya pravṛttihetutāyāṃ<BR>
vyabhicāro darśitaḥ/ na ca niṣkampapravṛttāveva prāmaṇyaniścasya<BR>
hetutā, sakampapravṛttau tu pramāṇyasaṃśayasya, niṣkampatvaṃ sakampatvaṃ ca<BR>
viṣayitāviśeṣaḥ evaṃ ca tatra sakampapravṛttyaṅgīkāre 'pi<BR>
prāmāṇyaniścayasya hetutāyāṃ kathaṃ vyabhicāra iti vācyam, tathāpi<BR>
yatra prāmāṇyasyāprāmāṇyasya vā jñānaṃ nāsīt, āsīcca<BR>
kevalajalādijñānaṃ tatra pravṛttipradarśanena prāmāṇyasaṃśayahetutāyāṃ<BR>
vyabhicārasya durvāratvāt/ na caivaṃ jalādijñāne aprāmāṇyaniścakāle<BR>
pravṛttiḥsyāditi śaṅkanīyam/ agṛhītāprāmāṇyakajalādijñānatvena,<BR>
taddhetutāsvīkāreṇa adoṣāditi saṅkṣepaḥ/ jalalābhe satīti/<BR>
etāvatā vakṣyamāṇasya prāmāṇyavyavasthāpakahetoḥ svarūpāsiddhiśaṅkā<BR>
nirākṛtā/ idānīṃ pakṣasyāsattvādāha - pūrvotpannamiti/ samartheti/<BR>
tadvadviśeṣyakatatprakāraketyarthaḥ/ anvayyudāharaṇāsambhavāt<BR>
vyatirekyudāharaṇaṃ sadṛṣṭāntamāha - yannaivaṃ tannaivamiti/ yadapramā<BR>
tatsamarthapravṛtyajanakamityarthaḥ/ vyatirekiṇā - vyatirekavyāptimatā/<BR>
niścīyate - anumīyate/ dvitīyādijñāneṣu - dvitīyādijalajñāneṣu/<BR>
tatsajātīyatvaliṅgena - pūrvajñānasajātīyatvarūpaliṅgena/<BR>
samarthapravṛttijanakatveneti yāvat/ gṛhyata iti/ prāmāṇyamanumīyata<BR>
ityarthaḥ/<BR>
<BR>
<BR>
<b>bālapriyā</b><BR>
<BR>
<BR>
prāthamikajalajñānagrahottaradaśāyāmiti/ prāthamikaṃ yat<BR>
jalajñānaṃ tadviṣayako yo grahaḥ jalamahaṃ<BR>
<BR>
<BR>
jānāmītyākārakaḥ<BR>
taduttarakāle ityarthaḥ/ tathā ca prāthamikajalajñānagrahe yadi<BR>
jalajñānaniṣṭhaṃ pramātvamapi gṛhītaṃ tarhi<BR>
<BR>
<BR>
jalajñānaṃ pramā na veti<BR>
jalajñānadharmikapramātvasaṃśayo na syāt,<BR>
jalajñānadharmikapramātvaniścayātmakapratibanadhakasatvāditi bhāvaḥ/ jātu<BR>
jalāśaye jalamālokya tatra vihitasnānapānādeḥ puṃsaḥ paradine<BR>
madhyāhne dūrāt tatra yajjaladarśanaṃ tat dvitīyaṃ jalajñānaṃ<BR>
abhyāsadaśāpannamityucyate/ tasya<BR>
gṛhītaprāmāṇyakapūrvajñānasajātīyatvānusandhānena idaṃ jñānaṃ pramā<BR>
na vā iti saṃśayasya na prasaktiriti paryālocya<BR>
prāthamikajalajñānagrahottaramityuktam/ tadabhāvavattājñānaṃ/<BR>
pramātvasaṃśaye pramātvābhāvakoṭerapi bhānena tadaṃśajñānaṃ prati<BR>
pramātvaniścayasya pratibandhakatvādityarthaḥ/ tannirasanaprakāra iti/<BR>
jñātatānirāsaprakāra ityarthaḥ/<BR>
<BR>
<BR>
eteneti/<BR>
prāthamikajalajñānānantarameva pravṛttiriti kathanenetyarthaḥ/<BR>
mīmāṃsakairabhyupagatāyāmiti/ kasmiṃścit viṣaye jñāte sati jāte<BR>
jñāne prāmāṇyaniścayaṃ vinā viṣaye pravṛttiḥ na bhavatīti<BR>
tadviṣayakapravṛttiṃ prati<BR>
<BR>
<BR>
tadviṣayakajñānadharmikaprāmāṇyaniścayaḥ kāraṇamiti mīmāṃsakāḥ<BR>
vadanti/ tanna yuktam/ jalajñānānantaraṃ idaṃ jñānaṃ pramā<BR>
ityākārakajalajñānadharmikaprāmāṇyaniścayaṃ vināpi pravṛtterūtpattyā<BR>
vyatirekavyabhicārāditi/ bhāvaḥ/ na ca niṣkampeti/ pravṛttirdvividhā -<BR>
niṣkampā sakampā ceti/ utkaṭā pravṛttiḥ niṣkampā, anutkaṭā pravṛttiḥ<BR>
sakampā/ utkaṭatvānutkaṭatve pravṛttigatau viṣayitāviśeṣau/ tatra<BR>
tadviṣayiṇīṃ utkaṭapravṛtti prati tadviṣayakajñāne prāmāṇyaniścayaḥ<BR>
kāraṇam, tadviṣayakānutkaṭapravṛttiṃ prati tu prāmāṇyasaṃśayaḥ kāraṇam/<BR>
prāmāṇyaniścayasya niṣkampapravṛttitvaṃ kāryatāvacchedakam,<BR>
prāmāṇyasaṃśayasya sakampapravṛttitvaṃ kāryatāvacchedakam/ yatra<BR>
jalajñānānantaraṃ tatra prāmāṇyaniścayaṃ vināpi pravṛttiḥ jāyate tatra sā<BR>
pravṛttiḥ sakampetyaṅgīkriyate/ tasyāṃ ca<BR>
niṣkampapravṛttitvarūpakāryatāvacchedakavirahāt prāmāṇyaniścayaṃ vinā<BR>
niṣkampapravṛttitvāvacchinnasyānupattyā na vyatirekavyabhicāra iti<BR>
prāmāṇyaniścayasya pravṛttihetutvaṃ nirbādhamiti śaṅkiturāśayaḥ/<BR>
tathāpīti/ yatra prāmāṇyasya aprāmāṇyasya vā saṃśayo vā niścayo vā<BR>
nābhūt jalajñānaṃ paramabhūt tatrāpi pravṛtterdarśanenasakampāyāḥ<BR>
tādṛśapravṛtteḥ prāmāṇyasaṃśayaṃ vināpyutpatyā vyatirekavyabhicārāt<BR>
prāmāṇyasaṃśayasya pravṛttihetutā na bhavatīti samādhāturāśayaḥ/ na<BR>
caivamiti/ prāmāṇyaniścayasya vā prāmāṇyasaṃśayasya vā pravṛttiṃ prati<BR>
hetutvānaṅgīkāre yatra jalajñāne aprāmāṇyaniścayaḥ tatkāle/pi<BR>
pravṛttiḥ syāt, pravṛttihetoḥ jalajñānasya satvādityarthaḥ/<BR>
agṛhīteti/ aprāmāṇyajñānābhāvaviśiṣṭajalādijñānameva<BR>
jalādiviṣayakapravṛttiheturityaṅgīkārāt jalādijñāne<BR>
aprāmāṇyajñānakāle aprāmāṇyajñānaviśiṣṭajalādijñānamevāstīti na<BR>
pravṛtyāpattiḥ, aprāmāṇyajñānābhāvaviśiṣṭajalajñānarūpasya<BR>
pravṛttihetorabhāvāditi bhāvaḥ/<BR>
<BR>
<BR>
nanu<BR>
bahuvittavyayāyāsasādhyeṣu vaidikeṣu vyavahāreṣu prāmāṇyaniścayaṃ<BR>
vinā niṣkampapravṛttirna dṛśyata iti<BR>
prāmāṇyagrahaviśiṣṭārthaniścayasyaiva pravṛttihetutvam/ yuktaṃ<BR>
caitat-aprāmāṇyajñānābhāvaviśiṣṭārthaniścayasya pravṛttihetutve<BR>
taccharīre tadabhāvavati tatprakārakatvarūpasya tadvati<BR>
tatprakāratvābhāvarūpasya cāprāmāṇyasya niveśāpekṣayā<BR>
prāmāṇyagrahaviśiṣṭatvaniveśe lāghavādityāśaṅkyāha - saṅkṣepa<BR>
iti/ prāmāṇyagrahasya kathañcit pravṛttyupayogitve 'pi parataḥ<BR>
prāmāṇyagrahasaṃbhavāt svata eva prāmāṇyagraha iti<BR>
nābhiniveṣṭavyamiti bhāvaḥ/<BR>
<BR>
<BR>
etāvateti/ jalalābhe<BR>
satīti kathanenetyarthaḥ/ vakṣyamāṇasya prāmāṇyavyavasthāpakahetoriti/<BR>
prāmāṇyasādhakasya<BR>
<BR>
<BR>
samarthapravṛttijanakatvarūpahetorityarthaḥ/ svarūpāsiddhiśaṅkā -<BR>
pakṣāvṛttitvaśaṅkā/ pravṛtteḥ sāmarthyaṃ hi jalalābhenaiva/ tathā ca<BR>
jalalābhakathanena jalajñāne samarthapravṛttijanakatvarūpaheturastīti<BR>
sūcitamiti bhāvaḥ/ idānīmiti/ prāmāṇyānumitisamaya ityarthaḥ/<BR>
pūrvajñānasajātīyatveti/<BR>
gṛhītaprāmāṇyakapūrvajñānasajātīyatvaliṅgenetyarthaḥ/<BR>
dvitīyādijñānasya pūrvajñānasajātīyatvaṃ ca<BR>
saphalapravṛttijanakatvarūpeṇa/ tathā ca saphalapravṛttijanakatvameva hetuḥ,<BR>
pūrvajñānamanvayadṛṣṭānta iti sūcanāya pūrvajñānasajātīyetyuktam/<BR>
anumānaprayogastu - dvitīyādijalajñānaṃ pramā<BR>
samarthapravṛttijanakatvāt yat samarthapravṛttijanakam tatpramā yathā<BR>
prāthamikajalajñānamiti/<BR>
<BR>
atredaṃ tattvam-ayaṃ ghaṭa<BR>
iti jñānānantaraṃ imaṃ ghaṭaṃ jānāmi, imaṃ ghaṭatvena jānāmi<BR>
ityanavyavasāyo bhavati, na tu ghaṭaṃ ghaṭatvena jānāmīti/ pramātvaṃ<BR>
tu na kevalaṃ dharmiviśeṣyakatvaviśiṣṭaghaṭatvaprakārakatvam, tasya<BR>
<BR>
<BR>
pramābhramobhayaniṣṭhatvāt/ kiṃ tu<BR>
ghaṭatvavadviśeṣyakatvaviśiṣṭaghaṭatvaprakārakatvam/ idaṃ ca<BR>
nānuvyavasāye bhāsate/ tatra ghaṭatvaviśiṣṭaniṣṭhatayā viśeṣyatāyā<BR>
agrahaṇāt/ vyavasāye idantvenaiva ghaṭasya viśeṣyatvāt<BR>
ghaṭatvaviśiṣṭatvena ghaṭasya viśeṣyatvābhāvāt<BR>
ghaṭatvaviśiṣṭaniṣṭhatayā viśeṣyatāyāḥ anuvyavasāyane<BR>
grahaṇāsaṃbhavāt/ ataḥ prāmāṇyaṃ na svatogrāhyamiti naiyāyikānāmāśayaḥ<BR>
iti kecit/"tathāpyanuvyavasāyānantaraṃ vyavasāyasya<BR>
prāmāṇye arthasya tadvattve ca saṃśayasyānubhavasiddhatvāt nārthatadvattvaṃ<BR>
tadbiṣayaḥ"iti maṇigranthaḥ teṣaramanukūlaḥ/<BR>
<BR>
<BR>
dīdhitikārā api-"prāmāṇyasya saṃśayānyathānupapattyā taddharmaviśiṣṭe<BR>
tatprakārakatvasya grāhakatve 'nuvyavasāyasyāsāmatharyaṃ kalpyate/ tena<BR>
purovarttini rajatatvaprakārakamiti grahe 'pi purovartini rajate<BR>
rajatatvaprakārakamiti na grahaḥ"iti prāhuḥ/<BR>
<BR>
<BR>
gadādharabhaṭṭācāryāstu -"tadvadviśeśyakatvatatprakārakatvayoravacchedyāvacchedakabhāvagraheṇa<BR>
prāmāṇyasaṃśayasya tadadhīnasyārthatadvattvasaṃśayasya copapatteḥ<BR>
arthatadvattvāviṣayakatve nirbharo nocita"ityāhuḥ1/<BR>
<BR>
<BR>
<b>dīpikā</b><BR>
<BR>
<BR>
<b>prāmāṇyotpattiparatasttvanirūpaṇam</b><BR>
<BR>
<BR>
pramāyā<BR>
guṇajanyatvamutpatau paratastvam/ pramāsādhāraṇakāraṇa guṇaḥ,<BR>
apramāsādhāraṇakāraṇaṃ doṣaḥ/ tatra pratyakṣe viśeṣaṇavadviśeṣyasannikarṣo<BR>
guṇaḥ/ anumitau vyāpakavati vyāpyajñānam/ upamitau<BR>
yathārthasādṛśyajñānam/ śābdajñāne yathārthayogyatājñānam<BR>
ityādyūhanīyam/<BR>
<BR>
<BR>
----------------------------------------<BR>
<BR>
<BR>
1. ityāhuriti/<BR>
jñāne gṛhīte 'pi jñāne prāmāṇyasya saṃśayo bhavatīti tadanurodhena<BR>
prāmāṇyaghaṭakaḥ kaścidaṃśaḥ jñānajñāne na bhāsata iti vaktavyam/ sa<BR>
cāṃśaḥ purovartini ghaṭatvavattvarūpa iti dīdhitikārādayaḥ/<BR>
ghaṭatvavadviśeṣyakatvaghaṭatvaprakārakatvayoravacchedyāvacchedakabhāvarūpaḥ sa<BR>
iti gadādharabhaṭṭācārtha iti vivekaḥ/<BR>
<BR>
<BR>
----------------------------------------<BR>
<BR>
<BR>
<b>prakāśikā</b><BR>
<BR>
<BR>
evaṃ jñaptau<BR>
paratastvaṃ vyavasthāpya utpattau paratastvaṃ nirūpayati pramāyā iti/<BR>
pramāsādhāraṇakāraṇamiti/<BR>
pramātvādhikadeśavṛttidharmānavacchinnapramāniṣṭhakāryatānirūpitakāraṇatāśālītyarthaḥ/<BR>
tena jñānamātrahetubhūtātmamanassaṃyogādeḥ<BR>
bhramajanakapittādidoṣāṇāṃ ca vyudāsaḥ/<BR>
apramāsādhāraṇakāraṇatvamapyevaṃ pariṣkartavyam/ caturvidhapramāyāṃ<BR>
hetubhūtaṃ guṇaṃ krameṇopapādayati tatreti/ caturvidhapramāmadhya<BR>
ityarthaḥ/ ityādyūhanīyamiti/ 'pītaḥ śaṅkhaḥ' ityādibhrame<BR>
pittādidoṣaḥ, idaṃ rajatamityādibhrame ca cākacakyādiḥ iti<BR>
ūhanīyamityarthaḥ/<BR>
<BR>
<BR>
<b>bālapriyā</b><BR>
<BR>
<BR>
pramātvādhikadeśavṛttīti/ pramātvavyāpakadharmānavacchinnā yā<BR>
pramāniṣṭhā kāryatā tannirūpitakāraṇatvaṃ pramātvaprayojakasya guṇasya<BR>
lakṣaṇamityarthaḥ/ pramāniṣṭhakāryatānirūpitakāraṇatvamātroktau<BR>
jñānasāmānyaṃ prati hetubhūte ātmamanassaṃyogādāvativyāptiḥ/<BR>
tadvāraṇāya kāryatāyāṃ<BR>
pramātvādhikadeśavṛttidharmānavacchinnatvaniveśaḥ/ ātmamanassaṃyogādau<BR>
tu pramātvādhikadeśavṛttiḥ yo dharmaḥ jñānatvaṃ<BR>
tadavacchinnakāryantānirūpitakāraṇatvamevāsti, na<BR>
tadanavacchinnakāryatānirūpitakāraṇatvamiti nātivyāptiḥ/<BR>
bhramāsādhāraṇakāraṇeṣu pittādidoṣeṣu<BR>
pramātvavyāpakajñānatvādyanavacchinnakāryatānirūpitakāraṇatvasattvāt<BR>
tatrānivyāptivāraṇāya kāryatāyāṃ pramāniṣṭhatvaniveśaḥ/ pittādeḥ<BR>
bhramaniṣṭakāryatānirūpitākāraṇatāśālitve 'pi<BR>
pramāniṣṭhakāryatānirūpitakāraṇatāśālitvābhāvāt nātivyāptiḥ/<BR>
tadāha - teneti/ evaṃ pariṣkartavyamiti/<BR>
apramātvādhikadeśavṛttidharmānavacchinnāpramāniṣṭhakāryapariṣkartavyami ti/<BR>
apramātvādhikadeśavṛttidharmānavacchinnāpramāniṣṭhakāryatānirūpitakāraṇatāśālitvaṃ<BR>
doṣasya lakṣaṇamityarthaḥ/<BR>
<BR>
<BR>
<b>dīpikā</b><BR>
<BR>
<BR>
<b>aprāmāṇyasya<BR>
paratastvanirūpaṇam</b><BR>
<BR>
<BR>
purovartini<BR>
prakārābhāvasya anuvyavasāyena anupasthitatvāt apramātvaṃ parata eva<BR>
gṛhyate/<BR>
<BR>
<BR>
pittādidoṣajanyatvamutpattau paratastvam/<BR>
<BR>
<BR>
<b>prakāśikā</b><BR>
<BR>
<BR>
apramātvasya<BR>
paratastvaṃ sayuktikaṃ darśayati - purovartinīti/ anupasthitatvāditi/<BR>
aviṣayīkaraṇādityarthaḥ/ tathā ca pratyāsatterabhāvāt<BR>
apramātvasyānuvyavasāyena grahaṇaṃ na sambhavatīti bhāvaḥ/ apramātvam -<BR>
tadabhāvavadviśeṣyakatvaviśiṣṭatatprakārakatvam/ parata eva gṛhyata iti/<BR>
anumānādita eva gṛhyata ityarthaḥ/ anumānaprayogastu - idaṃ jñānaṃ<BR>
apramā visaṃvādipravṛttijanakatvāt yannaivaṃ tannaivaṃ yathā pramā iti/<BR>
<BR>
<BR>
<b>bālapriyā</b><BR>
<BR>
<BR>
pratyāsatterabhāvāditi/ saṃnikarṣābhāvādityarthaḥ/ viśeṣye<BR>
prakārasambandhasya vyavasāyaviṣayatvāt<BR>
vyavasāyarūpajñānalakṣaṇapratyāsattyā anuvyavasāyena<BR>
prakārasaṃbandhaghaṭitapramātvagrahaṇaṃ kathañcit prasaktaṃ pūrvaṃ nirākṛtam/<BR>
purovartini prakārābhāvasambandhasya vyavasāyaviṣayatvāt<BR>
tadghaṭitasyāpramātvasya kathamapi bhramānuvyavasāyena grahaṇaṃ na<BR>
sambhavatīti apramātvaṃ na prāthamikajñānagrahaviṣayatvarūpasvatastvavat/<BR>
api tu anumānavedyatvākhyaparatastvavaditi bhāvaḥ/<BR>
<BR>
<BR>
visaṃvādipravṛttīti/<BR>
viphalapravṛttītyarthaḥ/<BR>
<BR>
<BR>
<b>dīpikā</b><BR>
<BR>
<BR>
<b>anyathākhyātisamarthanam/</b><BR>
<BR>
<BR>
nanu sarveṣāṃ<BR>
jñānānāṃ yathārthatvāt ayathārthajñānameva nāstīti/ na ca 'śuktau<BR>
idaṃ rajatamṛ' iti jñānāt pravṛttidarśanāt<BR>
anyathākhyātisiddhiriti vācyam/ rajatasmṛtipurovartijñānābhyāmeva<BR>
pravṛttisambhavāt/ svatantropasthiteṣṭabhedāgrahasyaiva sarvatra<BR>
pravartakatvena 'nedam rajatamṛ' ityādau atiprasaṅgābhāvāditi<BR>
cet - na/ satyarajatasthale purovartiviśeṣyakarajatatvaprakārakajñānasya<BR>
lāghavena pravṛttijanakatayā śuktāvapi rajatārthipravṛttijanakatavena<BR>
viśiṣṭajñānasyaiva kalpanāt/<BR>
<BR>
<BR>
<b>prakāśikā</b><BR>
<BR>
<BR>
gurumataṃ nirasya<BR>
anyathākhyātiṃ vyavasthāpayati - nanvityādinā/ yathārthatvāt -<BR>
pramātvāt/ ayathārthajñānameva nāstīti/<BR>
tadabhāvavadviśeṣyakatatprakārakatvarūpāyathārthatvaṃ jñānavṛtti netyarthaḥ/<BR>
tena na siddhyasiddhibhyāṃ vyāghātaḥ/ ayathārthatvasya tu<BR>
prasiddhiricchādau bodhyā/ anyathākhyātīti/ tadanaṅgīkāre<BR>
purovarttiviśeṣyakarajatatvādirūpeṣṭatāvacchedakaprakārakajñānasya<BR>
saṃvādivisaṃvādisādhāraṇapravṛttijanakatayā tatra pravṛttireva na<BR>
syāditi bhāvaḥ/ rajatasmṛtīti/ klptaniyatapūrvavartibhyāmityādiḥ/<BR>
sambhavāditi/ tathā ca pravṛttiṃ prati viśiṣṭajñānatvena kāraṇataiva<BR>
nāstīti tadanurodhena anyathākhyātikalpanaṃ na sambhavatīti bhāvaḥ/<BR>
nanvevaṃ yatra 'nedam rajatam' ityādibādhagrahaḥ tatrāpi pravṛttiḥ<BR>
syādityata āha - upasthiteti/ etāvatā smṛtirūpakāraṇāpekṣā<BR>
sphuṭīkṛtā/ iṣṭabhedāgrahasyaiva -<BR>
rajatādirūpeṣṭabhedagrahābhāvasyaiva/ evakāreṇa viśiṣṭajñānasya<BR>
pravartakatvavyavacchedaḥ/ sarvatreti/ rajate śuktau cetyarthaḥ/<BR>
satyarajatasthale viśiṣṭajñānatvenaiva pravṛttiṃ prati kāraṇatvameṣṭavyam/<BR>
anyathā dharmadharmijñānayoḥ iṣṭabhedāgrahatvarūpagurudharmāvacchinnasya ca<BR>
kāraṇatāpatteḥ/ evaṃ ca tatra pravṛttiṃ pratyanvayavyatirekābhyāṃ<BR>
viśiṣṭajñānasya kāraṇatāyāṃ lāghavāt sāmānyataḥ pravṛttitvāvacchinnaṃ<BR>
prati viśiṣṭajñānatvena anugatakāryakāraṇabhāvasyaiva kalpanīyatayā<BR>
visaṃvādipravṛtterapi tatkāryatāvacchedakāvalīḍhatayā tatpūrvaṃ<BR>
viśiṣṭajñānasya kalpanīyatvāt anyathākhyātirnirābādhaiveti samādhatte<BR>
- satyarajateti/ rajatatvaprakārakajñānasyeti/<BR>
tādṛśajñānatvāvacchinnasyetyarthaḥ/ pravṛttijanakatayā -<BR>
pravṛttitvāvacchinnajanakatayā/ viśiṣṭajñānasyaiva -<BR>
purovartiviśeṣyakeṣṭatāvacchedakaprakārakajñānasyaiva/ etena<BR>
iṣṭabhedāgrahasya vyavacchedaḥ/ kalpanāt - anumānāt/ tatprayogastu<BR>
- 'iyam purovartiviśeṣyakeṣṭatāvacchedakaprakārakajñānajanyā,<BR>
pravṛttitvāt, rajatasthalīyapravṛttivat' iti/ syādetat - pratyakṣe<BR>
sannikarṣasya kāraṇatayā rajatatvāṃśe tadabhāvena kathaṃ śuktau 'idam<BR>
rajatam' iti pratyakṣamiti cet,<BR>
<BR>
<BR>
maivam/<BR>
alaukikasannikarṣasyāpi pratyakṣajanakatāyā vyavasthāpitatvena<BR>
jñānalakṣaṇapratyāsattereva prakṛte sambhavāt/<BR>
<BR>
<BR>
<b>bālapriyā</b><BR>
<BR>
<BR>
gurumatamiti/<BR>
sarvāṇi jñānāni tadvati tatprakārakatvarūpapramātvavanti/ tadabhāvavati<BR>
<BR>
<BR>
tatprakārakatvarūpāpramātvavat kimapi jānaṃ na bhavatīti<BR>
prābhākaramatamityarthaḥ/ nanu dīpikāyām ayathārthajñānameva nāstīti<BR>
gurumatānuvādo na yuktaḥ/ ayathārthajñānasya prasaddhitve taninaṣedho na<BR>
yuktaḥ/ ayathārthajñānasyāprasiddhatve ca pratiyogyaprasiddhyā tanniṣedho<BR>
na yukta iti siddhyasiddhibhyāṃ vyāghātādityata āha -<BR>
tadabhāvavaditi/ ayathārthatvaṃ pakṣaḥ, jñānavṛttitvābhāvaḥ sādhyaḥ,<BR>
jñānatvavyāpakapramātvaviruddhatvāt iti hetuḥ/ tadanaṅgīkāra<BR>
iti/ tadabhāvavadviśeṣyakatatprakārakajñānarūpānyathākhyātyanaṅgīkāra<BR>
ityarthaḥ/ purovartiviśeṣyaketi/ purovartiviśeṣyakapravṛttiṃ prati<BR>
purovartiviśeṣyakeṣṭatāvacchedakaprakārakajñānaṃ hetuḥ/ rajatārthinaḥ<BR>
puruṣasya purovartini idaṅkārāspade vastuni<BR>
iṣṭatāvacchedakarajatatvajñāne vinā pravṛtteranudayāt/ tathā ca<BR>
śuktiviśeṣyakarajatatvaprakārakajñānātmakānyathākhyātimantareṇa<BR>
pravṛttirna ghaṭate/ ataḥ pravṛttyanusāreṇa taddhetubhūtā<BR>
anyathākhyātiraṅgīkāryeti śaṅkiturāśayaḥ/ saṃvādipravṛttiḥ<BR>
saphalapravṛttiḥ/ visaṃvādipravṛttiḥ/ viphalapravṛttiḥ/<BR>
<BR>
<BR>
nanu viśiṣṭajñānaṃ<BR>
pravṛttikāraṇaṃ vā jñānadvayaṃ tatkāraṇaṃ vetyatra vinigamanāvirahāt<BR>
'rajatasmṛtipurovartijñānābhyāmeva pravṛttisambhavāt'<BR>
ityuktamityatrāha - kḷptaniyatapūrvavartibhyāmityādiriti/<BR>
viśiṣṭajñānasya pravṛttikāraṇatvaṃ vadatā naiyāyikenāpi<BR>
viśiṣṭajñānātpūrvaṃ idamityākārakaṃ purovartiviṣayakaṃ pratyakṣaṃ<BR>
rajatasmaraṇaṃ ceti jñānadvayaṃ bhavatītyaṅgīkriyate/<BR>
<BR>
<BR>
tathā ca<BR>
kḷptaniyatapūrvavartibhyāṃ idañjñānarajatasmaraṇābhyāmeva pravṛtteḥ<BR>
<BR>
<BR>
sambhave<BR>
viśiṣṭajñānamanāvaśyakamiti bhāvaḥ/ viśiṣṭajñānatveneti/<BR>
purovartiviśeṣyakarajatatvādiprakārakajñānatvenetyarthaḥ/<BR>
nanvevamiti/ rajatasmṛtipurovartijñāne eva pravṛttikāraṇe;<BR>
viśiṣṭajñānaṃ tu na pravṛttikāraṇamityaṅgīkāra ityarthaḥ/ pravṛttiḥ<BR>
syāditi/ rajatasmṛtipurovartijñānayoḥ sattvāditi bhāvaḥ/<BR>
rajatādirūpeti/ rajatādirūpaṃ yat iṣṭaṃ<BR>
tatpratiyogikabhedajñānābhāvasyetyarthaḥ/ tathā ca<BR>
purovartiviśeṣyakarajatādirūpeṣṭapratiyogikabhedaprakārakajñānābhāvav i<BR>
- śiṣṭe purovartijñānarajatasmaraṇe purovartini<BR>
rajatārthipravṛttiheturiti 'nedam rajatam' iti bādhajñānakāle na<BR>
pravṛttyāpattiriti bhāvaḥ/ idamiti<BR>
dharmijñāna-rajatatvajñānabhedāgrahāṇāṃ trayāṇāṃ kāraṇatvāpekṣayā<BR>
viśiṣṭajñānasyaikasya kāraṇatve lāghavamiti mūle 'bhipretam/ tadāha -<BR>
satyarajatasthala ityādinā/ yadyapi dharmadharmijñānayoḥ kāraṇatvaṃ<BR>
viśiṣṭajñānakāraṇatāvādyapi<BR>
<BR>
<BR>
aṅgīkaroti, tathāpi<BR>
'nedaṃ rajatam' iti bādhagrahakāle pravṛttivāraṇāya<BR>
iṣṭabhedagrahābhāvatvāvacchinnasya kāraṇatvaṃ prābhākareṇocyate<BR>
naiyāyikena viśiṣṭajñānatvāvacchinnasya kāraṇatvamucyate/ tatra<BR>
kāraṇatāvacchedakalāghavaṃ naiyāyikasyaiveti bhāvaḥ/ sāmānyataḥ<BR>
pravṛttitvāvacchinnaṃ pratīti/<BR>
saṃvādivisaṃvādipravṛttisādhāraṇapravṛttitvāvacchinnaṃ pratītyarthaḥ/<BR>
tatkāryatāvacchedakāvalīḍhatayeti/ tasya viśiṣṭajñānasya yat<BR>
kāryatāvacchedakaṃ pravṛttitvaṃ tadāśrayatayetyarthaḥ/ tatpūrvamiti/<BR>
visaṃvādipravṛtteḥpūrvamityarthaḥ/ rajatatvāṃśe tadabhāveneti/<BR>
sannikarṣābhāvena cakṣussaṃyuktaśaktisamavāyābhāvenetyarthaḥ/<BR>
jñānalakṣaṇeti/ rajatasmaraṇātmakaṃ yat rajatatvaprakārakajñānaṃ sa eva<BR>
rajatatvabhānaprayojakaḥ saṃnikarṣa iti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>ayathārthānubhavanirūpaṇam</b><BR>
<BR>
<BR>
<b>AnTs_64     ayathārthānubhavas trividhaḥ saṃśayaviparyayatarkabhedāt / ekasmin dharmini viruddhanānādharmavaiśiṣṭyāvagāhi jñānaṃ saṃśayaḥ / yathā sthāṇur vā purṣo veti / mithyājñānaṃ viparyayaḥ / yathā śuktāv idaṃ rajatam iti / vyāpyāropeṇa vyāpakāropas tarkaḥ yathā yadi vahnir na syāt tarhi dhūmo'pi na syād iti //</b><BR>
<BR>
<BR>
ayathārthānubhavastrividhaḥ - saṃśaya-viparyaya-tarkaṃbhedāt/<BR>
ekasmin dharmiṇi viruddhanānādharmavaiśiṣṭyajñānaṃ saṃśayaḥ/ yathā<BR>
sthāṇurvā puruṣo veti/ mithyājñānaṃ viparyayaḥ/ yathā śuktau idaṃ<BR>
rajatam iti/ vyāpyāropeṇa vyāpakāropastarkaḥ/ yathā yadi<BR>
vahnirnasyāt tarhi dhūmo 'pi na syāt iti/<BR>
<BR>
<BR>
<b>dīpikā</b><BR>
<BR>
<BR>
ayathārthānubhāvaṃ vibhajate - ayathārtha<BR>
iti/ svapnasya mānasaviparyayarūpatvāt na traividhyavirodhaḥ/<BR>
saṃśayalakṣaṇamāha - eketi/ ghaṭapaṭāviti<BR>
samūhālambane 'tivyāptivāraṇāya eketi/ 'ghaṭaḥ dravyam'<BR>
ityādāvativyāptivāraṇāya viruddheti/ 'ghaṭatvaviruddhapaṭatvavān'<BR>
ityatra ativyāpitavāraṇāya nāneti/ viparyayalakṣaṇamāha - mithyeti/<BR>
tadabhāvavati tatprakārakanirṇaya ityarthaḥ/ tarkaṃ lakṣayati - vyāpyeti/<BR>
yadyapi tarkaḥ viparyaye 'ntarbhavati, tathāpi pramāṇānugrāhakatvāt<BR>
bhedena saṅkīrtanam/<BR>
<BR>
<BR>
<b>prakāśikā</b><BR>
<BR>
<BR>
nanu<BR>
ayathārthānubhavasya traividhyakathanam mūle 'saṅgatam, svapnajñānasya<BR>
anubhūtapadārthasmaraṇakaphapittādirūpadoṣaśubhāśubhādṛṣṭairjāyamānasya<BR>
bādhitārthaviṣayakasya anubhavasiddhatvādata āha - svapnasyeti/ yadyapi<BR>
pradeśaviśeṣāvasthitamanassaṃyogaḥ svapnaḥ/ tathāpi<BR>
tadasamavāyikāraṇakajñāne svapnaśabdo bhākta ityavadheyam/<BR>
cākṣuṣādirūpatvāsambhavādāha - mānaseti/ yattu smṛmirūpaṃ<BR>
svapnajñānamiti tat bhāṣyādiviruddhamityupekṣitam/<BR>
koṭyoravyāpyavṛttitvajñānottaraṃ jāyamāne ekasmin dharmiṇi<BR>
ghaṭatadabhāvobhayaprakārakasamuccaye 'tivyāptivāraṇāya<BR>
virodhaviṣayakatvasya niveśe 'pi nānetyasyāvaśyakateti<BR>
darśayitumāha - ghṭatvaviruddheti/ nānetīti/<BR>
ekadharminiṣṭhaviśeṣyatānirūpitaviruddhanānādharmaniṣṭhaprakāratākatvābhāvāt<BR>
nātivyāptiriti bhāvaḥ/ na ca<BR>
vibhinnarūpeṇaikadharmiviśeṣyakaviruddhānekadharmaprakārakajñāne 'tivyāptiriti<BR>
śaṅkyam/ ekadharmāvacchinnaviśeṣyatāghaṭitapariṣkārakāraṇena<BR>
adoṣāditi dik/ tantrāntare brahmabhinne sarvasminnevamithyāśabdasya<BR>
<BR>
<BR>
prayogadarśanādāha -<BR>
tadabhāvavatīti/ pramāvāraṇāya idam/<BR>
tadabhāvavadviśeṣyakatvāvacchinnatatprakārakatvetyādyarthavivakṣaṇāt na<BR>
samūhālambane 'tiprasaṅgaḥ/ saṃśayasya icchāyāśca vāraṇāya<BR>
saṃśayānyajñānārthakaṃ niścayayadamiti saṅkṣepaḥ/<BR>
<BR>
<BR>
mūle<BR>
vyāpyāropeṇeti/ āhāryavyāpyavattābhramajanya -<BR>
āhāryavyāpakavattābhramastarka ityarthaḥ/<BR>
āhāryajñānamātre 'tiprasaṅgavāraṇāya janyāntam/ yatra nāyam puruṣa<BR>
iti niścayasattve śākhādau karādibhramāt 'ayaṃ puruṣaḥ'<BR>
ityādyāhāryāropaḥ tatrātivyāptivāraṇāya prathamamāhāryapadam/<BR>
rajatatvavyāpyābhāvavattāgrahakāle āhāryaṃ<BR>
<BR>
<BR>
yadrajatatvavyāpyavattājñānamṛ tajjanye 'idam rajatam'<BR>
ityanāhāryajñāne 'tivyāptivāraṇāya dvitīyamāharyapadam/ tarke<BR>
āpādyavyatirekaniścaya āpādyāpādakayorvyāptiniścayaśca kāraṇamiti<BR>
dhyeyam/ tarkastu mānasaviparyayarūpa eveti kathamayathārthasya<BR>
traividhyakathanamityāha - yadyapīti/ pramāṇānugrāhakatvam - pramāṇena<BR>
pramāyāṃ jananīyāyāṃ pratibanadhakavighaṭanadvāropayogitvam/<BR>
bhedeneti/ tarkatvarūpavailakṣaṇyenetyarthaḥ/ tarkasya<BR>
prāmāṇānugrāhakatvajñāpanāya tathā kathanamiti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
bhākta iti/<BR>
lākṣaṇikaḥ kārye kāraṇopacāra ityarthaḥ/ tathā ca svāpnaṃ vijñānaṃ<BR>
viparyaye 'ntarbhūtamiti bhāvaḥ/ bhāṣyādiviruddhamiti/"uparatendriyagrāmasya pralīnamanaskasya indriyadvāreṇaiva<BR>
yadanubhavanaṃ mānasam, tat svapnajñānam"iti praśastapādabhāṣye<BR>
tadvyākhyānakandalyādigranthe ca svapnasyānubhavarūpatāpratipādanāditi<BR>
bhāvaḥ/ ekadharmiviśeṣyakaviruddhanānādharmaprakārakajñānaṃ saṃśayaḥ/<BR>
ghaṭapaṭāviti jñānasya viruddhaghaṭatvapaṭatvarūpānekadharmaprakārakatvāt<BR>
tatrātivyāptiḥ/ tadvāraṇāya ekadharmiviśeṣyaketyuktam/<BR>
ghaṭapaṭarūpānekadharmiviśeṣyakaṃ ghaṭapaṭāviti jñānamimiti<BR>
nātivyāptiḥ/ ghaṭo dravyamiti jñānasya ghaṭarūpaikadharmiviśeṣyakatvāt<BR>
ghaṭatva-dravyatvarūpānekadharmaprakārakatvācca tatrātivyāptiḥ/ tadvāraṇāya<BR>
viruddheti dharmaviśeṣaṇam/ ghaṭatvadravyatvayoparekatra ghaṭe<BR>
vartamānayorekatrāvartamānatvarūpaviruddhatvābhāvāt nātivyāptiḥ/<BR>
ghaṭatvaviruddhapaṭatvavān iti jñānasyāpi<BR>
ekadharmipaṭaviśeṣyakaviruddhapaṭatvarūpadharmaprakārakatvāt<BR>
tatrātivyāptiḥ/ tadvāraṇāya nānādharmaprakāraketyuktam/ yadyapi<BR>
ghaṭatvaviruddhapaṭatvavāniti jñānasyāpi<BR>
ghaṭatvapaṭatvarūpanānādharmaprakārakatvamasti, tathāpi tasmin jñāne<BR>
ghaṭatvaṃ virodhāṃśe prakāraḥ paṭatvaṃ tu paṭāṃśe prakāra iti<BR>
ekasmin dharmiṇi tayoḥ prakārakatvaṃ nāstīti nātivyāptiḥ/<BR>
<BR>
<BR>
nanu ayaṃ<BR>
paṭatvavāniti jñānasyāpi vastuto ghaṭatvavirudvaṃ yat paṭatvaṃ<BR>
tatprakārakatvena tatrātivyāptivāraṇameva nānetyasya prayojanaṃ<BR>
bhavitumarhatīti 'ghaṭatvaviruddhapaṭatvavān' iti<BR>
jñānaparyantānudhāvanaṃ dīpikāyāmayuktamityatrāha - koṭyoriti/<BR>
ghaṭaḥ tadabhāvaścāvyāpyaṃvṛttiḥ iti jñānānantaraṃ jāyamāne 'ayaṃ<BR>
ghaṭavān ghaṭābhāvavāṃśca' ityākārake samuccayasaṃjñake jñāne<BR>
vastutaḥ ghaṭaviruddhaḥ yo ghaṭābhāvaḥ tatprakārakatvāt<BR>
tatrātivyāptivāraṇāya koṭidvayavirodhaviṣayakatvamapi<BR>
niveśanīyam/ koṭyoravyāpyavṛttitvajñānaśūnyakālīne samuccaye<BR>
eva koṭyorviṃrodho viṣayaḥ/ tayoravyāpyavṛttitvajñānakālīne<BR>
samuccaye tu koṭyorvirodho na bhāsate/ tathā coktasamuccayasya<BR>
<BR>
<BR>
virodhaviṣayakatvābhāvāt nātivyāptiḥ/ tathā cāyaṃ<BR>
paṭatvavāniti jñānasya vastutaḥ ghaṭatvaviruddhaṃ yat paṭatvaṃ<BR>
tadviṣayakatve 'pi virodhaviṣayakatvābhāvāt na tatrātivyāptiḥ vaktuṃ<BR>
śakyata ityāśayena 'ayaṃ ghaṭatvaviruddhapaṭatvavān iti<BR>
jñānaparyantānudhāvanam/ tasya jñānasya virodhaviṣayakatvāt prasaktāyā<BR>
ativyāptervāraṇāya nāneti viśeṣaṇamiti bhāvaḥ/<BR>
<BR>
<BR>
ekadharminiṣṭhaviśeṣyatetyādi/ ayaṃ ghaṭatvaviruddhapaṭatvavān<BR>
iti jñāne ghaṭatvamapi prakāraḥ paṭatvamapi prakāraḥ/<BR>
<BR>
<BR>
parantu<BR>
ghaṭatvaniṣṭhaprakāratā virodhaniṣṭhaviśeṣyatānirūpitā,<BR>
paṭatvaniṣṭhaprakāratā paṭaniṣṭhaviśeṣyatānirūpitā/ dvayoḥ<BR>
ghaṭatvapaṭatvaniṣṭhaprakāratayoḥ ekadharminiṣṭhaviśeṣyatānirūpitatvaṃ<BR>
nāstīti tādṛśajñāne<BR>
ekadharminiṣṭhaviśeṣyatānirūpitanānādharmaniṣṭhaprakāratānirūpakatvābhāvāt<BR>
nātivyāptiriti bhāvaḥ/ vibhinnarūpeṇeti/ 'parvato vahnimān dravyaṃ<BR>
vahnyabhāvavat' ityākārake samūhālambane parvatatvadravyatvābhyāṃ<BR>
parvatarūpaikadharmiviśeṣyake 'tivyāptiḥ/<BR>
parvataniṣṭhaviśeṣyatānirūpitavahnitadabhāvarūpanānādharmaniṣṭhaprakāratānirūpakatvāditi<BR>
bhāvaḥ/ ekadharmāvacchinneti/ tathā ca<BR>
ekadharmāvacchinnaviśeṣyatānirūpitanānādharmaniṣṭhaprakāratānirūpakajñānatvaṃ<BR>
saṃśayasya lakṣaṇam/ 'parvato vahnimān, dravyaṃ vahnyabhāvavat' iti<BR>
jñāne vahniniṣṭhaprakāratā parvatatvāvacchinnaviśeṣyatānirūpitā<BR>
vahnyabhāvaniṣṭhaprakāratā dravyatvāvacchinnaviśeṣyatānirūpiteti dvayoḥ<BR>
prakāratayoḥ ekadharmāvacchinnaviśeṣyatānirūpitatvaṃ nāstīti<BR>
nātivyāpitariti bhāvaḥ/<BR>
<BR>
<BR>
nanvevamapi<BR>
ghaṭatadabhāvayoravyāpyavṛttitvajñānakālīne 'bhūtalaṃ ghaṭavat<BR>
ghaṭābhāvavacca' ityākārake samuccaye 'tivyāptiḥ/ tasyāpi<BR>
bhūtalatvarūpaikadharmāvacchinnaviśeṣyatānirūpitaghaṭatadabhāvarūpanānādharma<BR>
- niṣṭhaprakāratānirūpakatvādityata āha-digiti/<BR>
1svaghaṭitadharmāvacchinnapratibandhakatānirūpitapratibadhyatāvacchedakībhūtā<BR>
yā<BR>
svanirūpakatāvacchedakadharmāvacchinnanirūpitavirodhaviṣayitānirūpitā<BR>
prakāritā samānādhikaraṇyasambandhena tadviśiṣṭaprakāritaiva<BR>
<BR>
<BR>
saṃśayatvam/ tacca<BR>
samuccayavyāvṛttam/ samuccaye virodhābhānena<BR>
koṭidvayaviṣayitayoḥ virodhaviṣayitvānirūpitatvāt/ saṃśaye<BR>
cāntataḥ koṭyoḥ saṃsargatayā parasparavirodhabhānopagamena<BR>
lakṣaṇasamanvaya iti bhāvaḥ/ etena samuccaye 'tivyāptivāraṇāya jñāne<BR>
virodhaviṣayakatvaviśeṣaṇadāne tata eva ghaṭapaṭāviti jñānasya dravyam<BR>
iti jñānasya ca vāraṇasambhavāt ekadharmiviśeṣyakatvaviśeṣaṇaṃ dharme<BR>
viruddhatvaviśeṣaṇaṃ ca vyartham/ tayorjñānayoḥ<BR>
virodhaviṣayakatvābhāvenaiva vāraṇāditi śaṅkāyāḥ nāvasaraḥ/<BR>
uktapariṣkāra eva prakṛtagranthatātparyāditi/<BR>
<BR>
<BR>
----------------------------------------<BR>
<BR>
<BR>
1. svaghaṭitetyādi/<BR>
svaṃ bhūtalaṃ ghaṭavanna veti saṃśayaniṣṭhā ghaṭanirūpitā prakāritā<BR>
tadghaṭito dharmaḥ<BR>
ghaṭanirūpitaprakāritvāvacchinnabhūtalanirūpitaviśeṣyitāśālijñānatvaṃ<BR>
tadavacchinnā bhūtalaṃ ghaṭavadityākārakajñānaniṣṭhā pratibandhakatā<BR>
tannirūpitā yā pratibadhyatā bhūtalaṃ ghaṭābhāvavaditi jñānaniṣṭhā<BR>
tadavacchedakībhūtā ghaṭābhāvanirūpitā prakāritā, evaṃ svaṃ<BR>
ghaṭanirūpitaprakāritā tannirūpakatā ghaṭaniṣṭhā tadavacchedakadharmaḥ<BR>
dhaṭatvaṃ tadavacchinnanirūpito yo virodhaḥ tanniṣṭhaviṣayatānirūpitā<BR>
sā ghaṭābhāvanirūpitā prakāritā bhavati ekādhikaraṇavṛttitvasambandhena<BR>
tadviśiṣṭaprakāritā ghaṭanirūpitaprakāritā bhūtalaṃ ghaṭavat na veti<BR>
saṃśaye 'stīti samanvayaḥ/<BR>
<BR>
<BR>
---------------------------------------<BR>
<BR>
<BR>
tantrāntare -<BR>
advaitavedānte/ tathā ca mithyāviṣayakaṃ jñānaṃ viparyaya ityuktau<BR>
brahmātiriktaviṣayakasya sarvasyāpi<BR>
<BR>
<BR>
jñānasya advaitimate<BR>
mithyāviṣayakatvāt viparyayatvāpattiḥ, ataḥ mithyājñānamityasya<BR>
tadabhāvavati tatprakārakanirṇaya iti vyākhyānaṃ kṛtamiti bhāvaḥ/<BR>
pramāvāraṇāyedamiti/ tatprakārakanirṇayaḥ viparyayaḥ<BR>
ityetāvanmātroktau ayaṃ ghaṭa ityādipramāyāmativyāptiḥ tasyā<BR>
api ghaṭatvādiprakārakatvāt/ tadvāraṇāya tadabhāvavatīti viśeṣaṇam/<BR>
ayaṃ ghaṭa ityādipramāyāḥ ghaṭatvavadviśeṣyakatvena<BR>
ghaṭatvābhāvavadviṣyakatvābhāvāt nātivyāptiriti bhāvaḥ/ na<BR>
samūhālambane 'tiprasaṅga iti/ raṅgarajatayoḥ 'ime<BR>
raṅgarajate' iti pramāyāṃ nātivyāpitarityarthaḥ/ tasyāḥ pramāyāḥ<BR>
<BR>
<BR>
rajatatvābhāvavadraṅgaviśeṣyakatve rajatatvaprakārakatve ca<BR>
satyapi raṅgatvābhāvavadviśeṣyakatvāvacchinnarajatatvaprakārakatvaṃ<BR>
<BR>
<BR>
nāsti,<BR>
rajatatvaniṣṭhaprakāratāyāḥ<BR>
rajatatvavadrajataniṣṭhaviśeṣyatānirūpitatvena<BR>
rajatatvābhāvavadraṅganiṣṭhaviśeṣyatānirūpitatvābhāvāt raṅgāṃśe<BR>
rajatatvasyāprakāratvāditi bhāvaḥ/ avaśiṣṭaṃ sarvaṃ pratyakṣapariccheda<BR>
evoktamityāśayenoktam saṅkṣepa iti/<BR>
<BR>
vyāpyāropeṇa<BR>
vyāpakāropastarkaḥ/ āropaśabdasya āhāryabhramaityarthaḥ/ āhāryatvaṃ<BR>
ca bādhakālīnecchājanyatvam/ tṛtīyāyāḥ janyatvamarthaḥ/ tasya<BR>
vyāpakārope 'nvayaḥ/ vyāpyasyāropaḥ vyāpyāropaḥ/ ṣaṣṭhyāḥ<BR>
viṣayatvamarthaḥ/ tathā ca bādhakālīnecchājanyavyāpyaviṣayakabhramajanyaḥ<BR>
bādhakālīnecchājanyavyāpakaviṣayako bhramastarka iti phalati/ yadi<BR>
parvato vahnyabhāvavān syāt tarhi dhūmābhāvavān syāt<BR>
ityākārakastarkaḥ/ tatra vyāpyaḥ vahnyabhāvaḥ tadviṣayakaḥ āropaḥ<BR>
parvato vahnyamāniti bādhakālīnayā icchayā janyaḥ bhramaḥ yadi<BR>
parvato vahnya bhāvavān syāt ityākārakaḥ, tajjanyaḥ vyāpakasya<BR>
dhūmābhāvasya āropaḥ tarhi dhūtābhāvavān syādityākārakaḥ/ sa eva<BR>
tarkaḥ/ vyāpyaviṣayakabhrame āhāryatvaviśeṣaṇādāne śākhāyāṃ<BR>
puruṣatvavyāpyakarabhramāt yatra ayaṃ puruṣa ityāhāryāropaḥ<BR>
tatrātivyāptiḥ tadvāraṇāya āhāryatvaviśeṣaṇam/ śākhāyāṃ karabhramaḥ na<BR>
āhārya iti nātivyāptiḥ/ vyāpakārope āhāryatvaviśeṣaṇādāne<BR>
āhāryāt rajatatvavyāpyavat idamiti jñānāt jāyamāne idaṃ<BR>
rajataṃ ityākārake anāhāryabhrame 'tivyāptiḥ/ tadvāraṇāya tat/<BR>
tadāha - āhāryavyāpyavattetyādi/ nāyaṃ puruṣa iti niścayasatva<BR>
iti/ 'ayaṃ puruṣa' iti bhramasya āhāryatvasampādanāyaitaduktm/<BR>
rajatatvavyāpyavattājñānasya āhāryatvasampādanāya<BR>
rajatatvavyāpyābhāvavattāgrahakāle iti/<BR>
<BR>
<BR>
āpādyavyatirekaniścaya<BR>
iti/ āpādyaḥ prasañjanīyaḥ, dhūmābhāvaḥ tadvyatirekaḥ<BR>
dhūmābhāvābhāvaḥ dhūmarūpaḥ tanniścayaḥ, āpādyasya dhūmābhāvasya āpādakasya<BR>
vahnyabhāvasya ca yā vyāptiḥ tanniścayaśca tarke kāraṇamityarthaḥ/<BR>
kathamayathārthasya traividhyakathanamiti/ saṃśayo viparyayaśceti<BR>
dvaividhyakathanasyaiva yuktatvādityarthaḥ/ pratibandhakavighaṭanadvāreti/<BR>
pratibandhakībhūtavyabhicāraśaṅkānivartanadvāretyarthaḥ/<BR>
tarkātiriktaviparyayāṇāṃ tu nāsti pramāṇānugrāhakatvam, tarkasya tu<BR>
tadastīti vailakṣaṇyasūcanāya viparyayayāntarbhūtasyāpi tarkasya<BR>
pṛthaṅnirdeśa ityarthaḥ/ tathā ca viparyaye tarkatvākāraḥ<BR>
pramāṇānugrāhakatāvacchedakaḥ, viparyayatvaṃ tu na tatheti<BR>
viśeṣajñāpanāya viparyayatvatarkatvābhyāṃ vibhāga iti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>smṛtinirūpaṇam</b><BR>
<BR>
<BR>
<b>AnTs_65     smṛtir api dvividhā / yathārthāyathārthā ca pramājanyā yathārthā / apramājanyāyathārthā //</b><BR>
<BR>
<BR>
smṛtirapi dbividhā - yathārthā ayathārthā<BR>
ceti/ pramājanayā yathārthā/ apramājanyā ayathārthā/<BR>
<BR>
<BR>
<BR>
___________________________________________________________________________<BR>
<BR>
<BR>
<b>sukhādinirūpaṇam</b><BR>
<BR>
<BR>
<b>AnTs_66     sarveśām anukūlatayā vedanīyaṃ sukham //</b><BR>
<BR>
<b>AnTs_67     sarveśāṃ pratikūlatayā vedanīyaṃ duḥkham //</b><BR>
<BR>
<b>AnTs_68     icchā kāmaḥ //</b><BR>
<BR>
<b>AnTs_69     krodho dveṣaḥ //</b><BR>
<BR>
<b>AnTs_70     kṛtiḥ prayatnaḥ //</b><BR>
<BR>
<b>AnTs_71     vihitakarmajanyo dharmaḥ //</b><BR>
<BR>
<b>AnTs_72     niṣiddhakarmajanyas tv adharmaḥ //</b><BR>
<BR>
<b>AnTs_73     buddhyādayo'ṣṭāv ātmamātraviśeṣaguṇāḥ //</b><BR>
<BR>
<b>AnTs_74     buddhīcchāprayatnā dvividhāḥ / nityā anityāś ca / nityā īśvarasya / anityā jīvasya //</b><BR>
<BR>
<BR>
sarveṣāṃ<BR>
anukūlatayā vedanīyaṃ sukham/ pratikūlatayā vedanīyaṃ duḥkham/<BR>
icchā kāmaḥ/ krodho dveṣaḥ/ kṛtiḥ prayatnaḥ/ vihitakarmajanyo dharmaḥ/<BR>
niṣiddhakarmajanyo 'dharmaḥ/ buddhyādayaḥ aṣṭau ātmamātraviśeṣaguṇāḥ/<BR>
buddhīcchāprayatnā<BR>
<BR>
<BR>
nityā anityaśca/<BR>
nityā īśvarasya/ anityā jīvasya/<BR>
<BR>
<BR>
<b>dīpikā</b><BR>
<BR>
<BR>
smṛtiṃ vibhajate -<BR>
smṛtiriti/ sukhaṃ lakṣayati - sarveṣāmiti/ 'sukhī aham'<BR>
ityādyanuvyasāyagamyaṃ sukhatvādikameva lakṣaṇam/ yathāśrutaṃ tu<BR>
svarūpakathanamiti draṣṭavyam/<BR>
<BR>
<BR>
<b>prakāśikā</b><BR>
<BR>
<BR>
nanu 'sarveṣāṃ<BR>
anukūlatayā vedanīyam' ityādi mūlaṃ sukhādilakṣaṇaparaṃ na<BR>
sambhavati, padadravnayopabhogādijanyasakhe sādhūnāṃ dveṣadarśanāt<BR>
avyāpterityāśaṅkāyāṃ 'sukhyaham' ityādipratyakṣasiddhaṃ<BR>
sukhatvādikameva lakṣaṇamityāha - sukhī ahamityādyanuvyavasāyeti/<BR>
sukhatvādītyādinā dukhatvaparigrahaḥ/ yathāśrutaṃ tviti/<BR>
sarveṣāmanukūlatayā ityādikamityarthaḥ/<BR>
<BR>
<BR>
<b>bālapriyā</b><BR>
<BR>
<BR>
sarveṣāṃ<BR>
anukūlatayā vedanīyaṃ sukham iti mūlāt<BR>
anukūlatvaprakārakajñānaviṣayatvaṃ sukhasya lakṣaṇamiti pratīyate/ tathā<BR>
sati parakīyadravyopabhogajanye sukhe sādhūnāṃ dveṣadarśanena<BR>
sādhuvṛttipratikūlatvaprakārakajñānaviṣayatvasyaiva<BR>
<BR>
<BR>
tatra sattvena sarveṣāṃ<BR>
anukūlatayā vedanīyatvasya tādṛśasukhe 'bhāvenāvyāptyāpatteḥ idaṃ<BR>
lakṣaṇaṃ ayuktamiti śaṅkānivāraṇārthaḥ sukhyahamityādidīpikāgrantha<BR>
ityāha - nanu sarveṣāmityādinā/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>saṃskāranirūpaṇam</b><BR>
<BR>
<BR>
<BR>
<b>AnTs_75     saṃskāras trividhaḥ / vego bhāvanā sthitisthāpakaś ceti / vegaḥ pṛthivyādicatuṣṭayamanovṛttiḥ / anubhavajanyā smṛtihetur bhāvanātmamātravṛttiḥ / anyathā kṛtasya punas tadavasthāpādakaḥ sthitisthāpakaḥ kaṭādipṛthivīvṛttiḥ //</b><BR>
<BR>
<BR>
saṃskāraḥ trividhaḥ -<BR>
vegaḥ bhāvanā sthitasthāpakaśceti/ vegaḥ<BR>
pṛthivyādicatuṣṭayamanovṛttiḥ/ anubhavajanyā smṛtihetuḥ bhāvanā/<BR>
ātmamātravṛttiḥ/ anyathā kṛtasya (sthitasya) punaḥ tādavasthyāpādakaḥ<BR>
sthitasthāpakaḥ/ kaṭādipṛthivīmātravṛttiḥ/<BR>
<BR>
<BR>
<b>dīpikā</b><BR>
<BR>
<BR>
saṃskāraṃ vibhajate<BR>
- saṃskāra iti/ saṃskāratvajātimān saṃskāra/ vegasyāśrayamāha -<BR>
vega iti/ vegatvajātimān vegaḥ/ bhāvanāṃ lakṣayati - anubhaveti/<BR>
anubhavadhvaṃse 'tivyāptivāraṇāya smṛtīti/<BR>
ātmādāvativyāptivāraṇāya anubhaveti/ smṛterapi saṃskārajanakatvaṃ<BR>
navīnairuktam/ sthitasthāpakaṃ lakṣayati - anyatheti/ saṅkhyādayaḥ aṣṭau<BR>
naimittikadravatvavegasthitasthāpakāḥ sāmānyaguṇāḥ/<BR>
<BR>
<BR>
<b>prakāśikā</b><BR>
<BR>
<BR>
anubhavetīti/<BR>
smṛtiṃ saṃskāraṃ prati ca anubhavatvenaiva kāraṇatvaṃ vadatāṃ prācāṃ<BR>
ayamabhiprāyaḥ - tattadviṣayakasmṛtiṃ prati tattadviṣayakasaṃskāraṃ prati ca<BR>
tattadviṣayakānubhavatvenaiva hetutā na tu tattadbiṣayakajñānatvena,<BR>
anubhavatvasyāpi jātitvena jñānatvāpekṣayā gauravāsaṃbhavāt/ na ca<BR>
vinigamanāviraha iti śaṅkyam, vyāpyadharmapuraskāreṇa<BR>
kāraṇatvasambhave vyāpakadharmasyānyathāsiddhinirūpakatvāditi/<BR>
<BR>
<BR>
navīnāḥ punaḥ -<BR>
anubhavānāṃ tattadviṣayakasmṛtiṃ tādṛśasaṃskāraṃ prati ca<BR>
tattadviṣayakajñānatvenaiva hetutā, na tu anubhavatvena, saṃskārasya<BR>
phalanāśyatayā prathamasmaraṇenaiva anubhavajanyasaṃskārasya nāśena<BR>
sakṛtadanubhūtasya smaraṇottaraṃ asmaraṇaprasaṅgāt/ na ca<BR>
svajanyasmaraṇasya saṃskāranāśakatve smṛtisādhāraṇena jñānatvena<BR>
hetutve 'pi ghaṭapaṭādirūpanānāviṣayāvagāhinā anubhavena janitasya<BR>
tāvadviṣayakasaṃskārasya ghaṭādyekaikagocarasmaraṇenāpi vināśāt<BR>
taduttaraṃ paṭādismaraṇānupapattiḥ, tattadviṣayakasaṃskārābhāvāt/<BR>
smṛtijanyapaṭādigocarasaṃskārasya ca bhinnarviṣayakatayā<BR>
paṭādismārakatvāyogāt/ ataḥ svajanyacaramasmṛterevānāyatyā<BR>
tattadvyaktitvena tattatsaṃskāranāśakatāyā aṅgīkartavyatayā<BR>
<BR>
<BR>
anubhavatvena<BR>
janakatāyāmapi na doṣa iti vācyam/, anyūnaviṣayakasyaiva phalasya<BR>
nāśakatvāṅgīkāreṇa adoṣāt/ jāyate ca punaḥ punaḥ smaraṇāt<BR>
dṛḍhataraḥ saṃskāraḥ/ dārḍhyaṃ ca saṃskāragataḥ jātiviśeṣaḥ jhaṭiti<BR>
smṛtyutpādaprayojakaḥ/ na ca daivavaśasampannāt jhaṭiti<BR>
udbodhakasamavadhānādeva jhaṭiti smṛtiniyamopapattau na<BR>
tatprayojakatayā saṃskāragataḥ jātiviśeṣaḥ siddhyatīti vācyam/<BR>
jhaṭiti smṛteḥ<BR>
daivādhīnajhaṭityudbodhakasamavadhānādhīnatvamabhyupagamya<BR>
saṃskārātiśayakhaṇḍane śāstrādāvabhyāsasyaivānāpatteḥ/ kiṃ ca parityajya<BR>
ca niścitāvyabhicārakaṃ rūpaṃ gṛhyamāṇavyabhicārakeṇa kāraṇatvakalpanaṃ<BR>
sa sambhavatīti nānubhavatvena smṛtisaṃskārahetutāsambhavaḥ - iti<BR>
prāhuḥ/ tanmataṃ darśayati - smṛterapīti/ apinā anubhavaparigrahaḥ/<BR>
etanmate lakṣaṇe ca anubhavajanyā iti sthāne jñānajanyeti<BR>
niveśanīyam/<BR>
<BR>
<BR>
<b>bālapriyā</b><BR>
<BR>
<BR>
vyāpyadharmapuraskāreṇeti/ vyāpyadharmaḥ anubhavatvam,<BR>
vyāpakadharmaḥ jñānatvam/ anyathāsiddhinirūpakatvāditi/ na hi daṇḍasya<BR>
dravyatvena rūpeṇa ghaṭakākaraṇatvamiti bhāvaḥ/ saṃskārasya<BR>
phalanāśyatayeti/ smaraṇarūpeṇa phalena nāśyatayetyarthaḥ/ tathā ca<BR>
saṃskāraṃ prati anubhavatvena hetutve yatra<BR>
ghaṭaviṣayakānubhavajanyasaṃskāreṇa ghaṭasmaraṇaṃ jātam, tatra punaḥ<BR>
kālāntare ghaṭasmaraṇaṃ na syāt ghaṭasaṃskārasya prāthamikaghaṭasmaraṇena<BR>
naṣṭatvāt/ na ca ghaṭasmaraṇāt punaḥ/ saṃskāro jāyate tena<BR>
punarghaṭasmaraṇamiti bhavatā vaktuṃ śakyate/ anubhavatvena kāraṇatvapakṣe<BR>
ghaṭasmaraṇe saṃskārakāraṇatāvacchedakānubhavatvābhāvena tasya<BR>
saṃskārotpādakatvāyogāt/ jñānatvena kāraṇatve tu smaraṇe 'pi<BR>
jñānatvasattvena tasyāpi saṃskārakāraṇatayā prathamotpannaghaṭasmaraṇāt<BR>
punaḥ saṃskāraḥ tataḥ smaraṇamiti smaraṇottaraṃ<BR>
<BR>
<BR>
smaraṇamupapadyata iti<BR>
bhāvaḥ/<BR>
<BR>
<BR>
na ca svajanyetyādi/<BR>
saṃskārajanyasmaraṇena saṃskāro naśyatīti svīkāre tadviṣayakajñānaṃ<BR>
tadviṣayakasmṛtiheturiti jñānatvena rūpeṇa kāraṇatvāṅgīkāre 'pi<BR>
tatra samūhālambanātmakaghaṭapaṭādinānāpadārthaviṣayakānubhavānantaraṃ<BR>
ghaṭapaṭādīnāṃ pratyekaśaḥ smaraṇamajaniṣṭa, na tu<BR>
anubhūtasakalapadārthaviṣayakaismaraṇam tatra ghaṭasmaraṇena<BR>
samūhālambanānubhavajanyasya ghaṭapaṭādinānāpadārthaviṣayakasaṃskārasya<BR>
nāśāt paṭādismaraṇānupapattiḥ paṭādiviṣayakasaṃskārasya<BR>
naṣṭatvāt/ na ca tatra ghaṭasmaraṇajanyasaṃskāraḥ paṭādismṛtiṃ janayatīti<BR>
vācyam/ ghaṭasmaraṇajanyasaṃskārasya ghaṭaviṣayakatayā tasya<BR>
paṭādismṛtijanakatvāyogāt/ tadviṣayakasmṛtiṃ prati<BR>
tadviṣayakasaṃskārasya hetutvāt<BR>
anyaviṣayakasaṃskāreṇānyāviṣayakasmaraṇāsambhavāt/ tathā ca<BR>
antimasmṛtireva saṃskāreṇānyaviṣayakasmaraṇāsambhavāt/ tathā ca<BR>
antimasmṛtireva tadvyaktitvena saṃskāranāśaṃ prati heturiti<BR>
vācyam/ itthaṃ ca anubhavatvāvacchinnaṃ saṃskārasmṛtyorheturiti<BR>
pakṣe 'pi prāthamikaghaṭasmaraṇena ghaṭānubhavajanyasaṃskāro na naśyatīti<BR>
tadbalāt punaḥ ghaṭasmaraṇaṃ bhavitumarhatīti anubhavatvenaiva<BR>
smṛtihetutvamastu iti śaṅkāgranthābhiprāyaḥ/<BR>
<BR>
<BR>
anyūtaviṣayakasyaivetyādi/ saṃskāre yāvantaḥ padārthāḥ<BR>
viṣayāḥ tāvatpadārthaviṣayakasamaraṇameva saṃskāranāśakam/ tathā-ca<BR>
ghaṭapaṭādi<BR>
nānāpadārthaviṣayakasamūhālambanānubhavajanyatāvadviṣayakasaṃskārasya<BR>
ghaṭamātrasmaraṇena tatsaṃskāranyūnaviṣayakeṇa nāśo na bhavatīti kramaśaḥ<BR>
paṭādismaraṇamupapadyata iti bhāvaḥ/ smaraṇe saṃskāranyūnaviṣayakatvaṃ<BR>
ca saṃskāraviṣayatāvyāpakaviṣayatākatvam/ saṃskāraṃ prati<BR>
jñānatvenaiva hetutve yuktyanataramāha - jāyate ceti/ punaḥ punaḥ<BR>
ghaṭasmaraṇāt jhaṭiti<BR>
ghaṭasmṛtiprayojakadārḍhyarūpajātiviśeṣaviśaṣṭasaṃskāro jāyata<BR>
ityanubhavasiddham/ tacca jñānatvena saṃskārahetutva eva saṅgacchate,<BR>
smaraṇasyāpi jñānatvena tataḥ saṃskārotpattisambhavāt iti bhāvaḥ/<BR>
udbodhakasamavadhānāditi/ udbodhakaṃ sambandhidarśanādi/<BR>
saṃskārātiśayakhṇḍana iti/ saṃskāragatadārḍhyākhyajātiviśeṣakhaṇḍana<BR>
ityarthaḥ/ abhyāsasyaivānāpatteriti/<BR>
saṃskāragatadārḍhyākhyajātiviśeṣakhaṇḍana ityarthaḥ/<BR>
abhyāsasyaivānāpatteriti/ saṃskāradārḍhyārthameva abhyāsakaraṇāditi<BR>
bhāvaḥ/ nanu jhaṭiti smṛtyarthaṃ jhaṭiti<BR>
smṛtiprayojakodbodhakasamavādhānārthaṃ vā śāstrābhyāsaḥ, na<BR>
saṃskāradārḍhyārthaṃ ityataḥ doṣāntaramāha - kiṃ ceti/<BR>
niścitāvyabhicārakaṃ rūpamiti/ yaddharmāvacchinnai<BR>
kāryāvyavahitapūrvavṛttyabhāvāpratiyogitvarūpāvyabhicāraniścayo 'sti<BR>
tādṛśaṃ dharmamityarthaḥ/<BR>
kāryāvyavahitapūrvavṛttyabhāvapratiyogitānavacchedakatayā niścitaṃ<BR>
dharmamiti yāvat/ gṛhyamāṇavyabhicārakeṇeti/ yaddharmāvacchinne<BR>
vyabhicāro gṛhyate tena dharmeṇetyarthaḥ/ prakṛte<BR>
smaraṇātpūrvamanubhavatvāvacchinnaṃ na niyamenāsti<BR>
dvitīyasmaraṇātpūrvamanubhavābhāvāt/ tathā cānubhavatvāvacchinnaṃ<BR>
gṛhyamāṇavyabhicārakam/ dvitīyasmaraṇātpūrvamapi jñānatvāvacchinnasya<BR>
prathamasmaraṇasya sattvāt jñānatvaṃ<BR>
<BR>
<BR>
niścitāvyabhicārakam/ ataḥ niścitāvyabhicāreṇa jñānatvenaiva<BR>
smṛtihetutvam, na gṛhītavyabhicāroṇānubhavatveneti bhāvaḥ/ nanu<BR>
navīnamate anubhavasyeva smṛterapi saṃskāraṃ prati hetutayā<BR>
smṛtijanye saṃskāre 'nubhavajanyatvābhāvāt 'anubhavajanyāsmṛtihetuḥ<BR>
bhāvanā' iti lakṣaṇaṃ tatrāvyāptamityata āha - etanmata iti/ tathā ca<BR>
etanmate jñānajanyatve sati smṛtihetutvameva saṃskārasya lakṣaṇam/<BR>
smṛtijanyasaṃskāre 'pi smṛtirūpajñānajanyatvamastīti nāvyāptiriti<BR>
bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>viśeṣaguṇalakṣaṇam</b><BR>
<BR>
<BR>
anye rūpādayo<BR>
viśeṣaguṇāḥ/<BR>
dravyavibhājakopādhidvayasamānādhikaraṇāvṛttijātimadguṇatvaṃ<BR>
viśeṣaguṇatvam/<BR>
<BR>
<BR>
<b>prakāśikā</b><BR>
<BR>
<BR>
dravyavibhājakopādhīti/ pṛthivītvajalatvādirūpaṃ<BR>
yaddravyavibhājakopādhidvayaṃ pratyekaṃ tatsamānādhikaraṇāḥ<BR>
dvitvapṛthaktvasaṃyogādayaḥ tadavṛttijātimadguṃṇatvamityarthaḥ/<BR>
rūpādviṣu caturṣu nīlatvādikam, [rūpatvādikam?] sāṃsiddhikadravatve ca dravatvāvāntarajātim, snehādiṣu daśasu<BR>
snehatvādikam, bhāvanāyāṃ saṃskāratvāvāntarajātiṃ cādāya<BR>
lakṣaṇasamanvayaḥ/ nanu idaṃ lakṣaṇa ekatvādiṣvativyāptam ekatvatvādi<BR>
jāterapi tādṛśatvāt/ na ca<BR>
<BR>
<BR>
tādṛśopādhidvayasamānādhikaraṇavṛttiguṇatvanyūnavṛttijātiśūnyaguṇatvam iti<BR>
tadarthaḥ/ evaṃ caikatvādiṣu saṅkhyātvādeḥ sattvāt<BR>
tādṛśajātiśūnyatvasyāsattvena nātivyāptiriti vācyam/ evamapi<BR>
parimāṇādiṣvativyāpteḥ/ parimāṇatvādeḥ tādṛśajātitvāsambhavāt<BR>
iti cet -<BR>
<BR>
<BR>
atra<BR>
pravadantyabhijñāḥ -<BR>
yadyadrūpāvacchinnasamānādhikaraṇaṃ yatkiñciddravyavibhājakopādhidvayaṃ<BR>
tattadbhinnā sthitasthāpakavṛttibhinnā ca yā jātiḥ tadvattve sati<BR>
guṇatvamiti tadarthaḥ/ yadrūpāvacchinnasāmānādhikaraṇyasya<BR>
samavāyasambandhaghaṭitasyaiva niveśanīyatayā yadrūpapadena<BR>
ghaṭatvāderdhartumaśakyatvāt ghaṭādau ativyāptiḥ, ato viśeṣyam/<BR>
sthitasthāpake 'tivyāptivāraṇāya sthitasthāpakavṛttibhinneti/<BR>
sthitasthāpakasya pṛthivyādicatuṣṭayavṛttitvamate tu na deyam/<BR>
rūpatvādeḥ yadrūpapadena dhartuṃ aśakyatve 'pyavāntarajātimādāya<BR>
rūpādiṣu lakṣaṇasamanvayaḥ/ pārthivānuṣṇāśītasparśasya vāyavīyāpekṣayā<BR>
vijātīyasyaiva anubhavasiddhatvāt/ saṅkhyādayastu sāmānyaguṇā<BR>
iti na tatra vaijātyaṃ jalapṛthivyādibhedena siddhāntasiddham, ataḥ<BR>
tatra nātivyāptiḥ/ tādṛśajātimadbhinnaguṇatvameva sāmānyaguṇānāṃ<BR>
lakṣaṇamavaseyam/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
dravyavibhājakopādhidvayasamānādhikaraṇāvṛttijātimadguṇatvaṃ<BR>
viśeṣaguṇasya dīpikāyāṃ lakṣaṇamuktam/ tatra dravyavibhājakopādhidvayaṃ<BR>
pṛthivītvajalatvādi tadadhikaraṇamaprasiddham,<BR>
pṛthivītvajalatvayorekatrāsattvāt, tathā ca lakṣaṇamidamasambhavītyato<BR>
vyācaṣṭe - pṛthivītvajalatvādirūpamiti/ pṛthivītvajalatvayorubhayoḥ<BR>
adhikaraṇasyāprasiddhatve 'pi pratyekaṃ tayoradhikaraṇaṃ pṛthivī jalaṃ ca<BR>
prasiddham/ tadvṛttayaḥ dvitvapṛthaktvasaṃyogādayaḥ tadavṛttirjātiḥ<BR>
rūpatvarasatvādiḥ tadvān guṇaḥ rūparasādiriti<BR>
tādṛśajātimadguṇatvasya rūparasādau sattvāt lakṣaṇasamanvayaḥ/<BR>
rūpādikaṃ tu dravyavibhājakopādhidvayasamānādhikaraṇaṃ na bhavati,<BR>
dravyavibhājakapṛthivītvajalatvadvayādhikaraṇapṛthivījalayoḥ ekasya<BR>
rūpasya rasādeḥ vā avṛtteḥ/ ato dviniṣṭhaṃ dvitvādikameva tādṛśaṃ<BR>
tadavṛttitvaṃ rūpatvādijātāvastīti bhāvaḥ/ atra pratyekamityasya<BR>
tatsamānādhikaraṇetyatrādhikaraṇa evānvayaḥ na tu<BR>
tadadhikaraṇavṛttitve 'pītyavadheyam/ nīlatvādikamiti/ ādipadena<BR>
rasatvavyāpyaṃ madhuratvādi sparśatvavyāpyaṃ anuṣṇāśītatvādi ca<BR>
gṛhyate/ na ca rūpatvarasatvādijātimādāyaiva samanvayasambhave<BR>
tadvyāpyanīlatvādijātimādāya samanvayakaraṇaṃ kimarthamiti<BR>
vācyam/"atra pravadantī"tyādinā vakṣyamāṇapariṣkāra eva<BR>
lakṣaṇasyāsya tātparyāt tatra rūpatvādivyāpyajātimādāyaiva<BR>
samanvayasya kartavyatvāt/ dravatvāvāntarajātimiti/ dravatvatvavyāpyāṃ<BR>
sāṃsiddhikadravatvatvarūpāṃ jātimityarthaḥ/ snehādiṣu daśasviti/<BR>
snehaśabdabuddhisukhaduḥkhecchādveṣaprayatnadharmādharmeṣvityarthaḥ/<BR>
saṃskāratvāvāntarajātimiti/ saṃskāratvavyāpyāṃ<BR>
bhāvanātvajātimityarthaḥ/<BR>
<BR>
<BR>
śaṅkate - nanvidamiti/<BR>
pṛthivītvajalatvarūpayoḥ dravyavibhājakayordvayorupādhyoḥ<BR>
pratyekamadhikaraṇe pṛthivyāṃ jale ca ekatvaṃ nāsti/<BR>
pṛthivīvṛttyekatvasya jalavṛttyekatvasya ca bhinnatvena ekasya ekatvasya<BR>
ubhayatrāvṛtteḥ/ tathā ca tādṛśopādhidvayasamānādhikaraṇāḥ<BR>
dvitvasaṃyogādaya eva, tadavṛttiḥ yā jātiḥ ekatvatvarūpā jātiḥ<BR>
tadvadguṇatvaṃsyaikatve sattvāt<BR>
<BR>
<BR>
viśeṣaguṇalakṣaṇasya<BR>
sāmānyaguṇe ekatve 'tivyāptiriti bhāvaḥ/ tādṛśatvāditi/<BR>
dravyavibhājakopādhidvayasamānādhikaraṇāvṛttitvādityarthaḥ/ na ca<BR>
tādṛśeti/ tādṛśetyasya dravyavibhājaketyarthaḥ/ tathā ca<BR>
dravyavibhājakopādhidvayaṃ pṛthivītvajalatvādi pratyekaṃ<BR>
tadadhikaraṇapṛthivījalavṛttiḥ dvitvapṛthaktvādiḥ tadvṛttiḥ<BR>
guṇatvavyāpyajātiḥ saṅkhyātva-pṛthaktvatvādiḥ tacchūnyaguṇatvaṃ<BR>
rūpādāvasti/ ekatve tu nāsti, saṅkhyātvarūpatādṛśajātimattvasyaiva<BR>
sattvāt/ ato nātivyāptiriti bhāvaḥ/ guṇatvanyūnavṛttīti/<BR>
guṇatvavyāpyetyarthaḥ/ evamapīti/<BR>
dravyavibhājakopādhidvayasamānādhikaraṇavṛttiguṇatvavyāpyajātiśūnyaguṇatvasya<BR>
viśeṣaguṇalakṣaṇatve 'pītyarthaḥ/ parimāṇādiṣvativyāpteriti/<BR>
aṇutvamahattvādirūpaṃ parimāṇaṃ pratyekavṛtti na vyāsajyavṛtti/ ataḥ<BR>
dravyavibhājakopādhidvayasamānādhikaraṇaṃ na parimāṇam, api tu<BR>
dvitvādikameva tadvṛttiryā guṇatvavyāṣyajātiḥ saṅkhyātvādiḥ<BR>
tacchūnyatve sati guṇatvasya parimāṇe sattvāt tatrātivyāptiriti<BR>
bhāvaḥ/ tādṛśajātitvāsambhavāditi/<BR>
<BR>
<BR>
dravyavibhājakopādhidvayasamānādhikaraṇavṛttiguṇatvavyāpyajātitvāsambhavādityarthaḥ/<BR>
<BR>
<BR>
<BR>
yadyadrūpeti/ yadyadrūpaṃ<BR>
saṃyogatvapṛthaktvatvādikaṃ tadavacchinnasaṃyogapṛthaktvāderadhikaraṇe<BR>
jale pṛthivyāṃ ca pratyekaṃ<BR>
<BR>
<BR>
vartamānaṃ<BR>
dravyavibhājakopādhidvayaṃ jalatvapṛthivītvarūpam, tattadbhinnā<BR>
saṃyogatvapṛthaktvatvādibhinnā yā jātiḥ nīlatvādiḥ tadvattve sati<BR>
guṇatvaṃ nīlādiṣvastīti samanvayaḥ/ atra guṇatvarūpaviśeṣyadalasya<BR>
prayojanamāha - yadrūpāvacchinneti/ tathā ca yadrūpapadena ghaṭatvaṃ<BR>
nopādātuṃ śakyam/ tadavacchinnasya ghaṭasyādhikaraṇe kapāle<BR>
dravyavibhājakopādhidvayasya jalatvapṛthivītvadvayasyāsattvāt/ ataḥ<BR>
saṃyogatvādikameva yadrūpapadenopādeyam, tadbhinna yā<BR>
ghaṭatvajātiḥ tadvattvasya ghaṭe sattvāt tatrātivyāptiḥ, tadvāraṇāya<BR>
guṇapadam/ na ca yadrūpapadena ghaṭatvamapyupādātuṃ śakyate<BR>
tadavacchinnasya ghaṭasya kālikasambandhenādhikaraṇe kāle<BR>
kālikasambandhena jalatvapṛthivītvātmakopādhidvayasattvāt<BR>
tadbhinnatvaṃ ca ghaṭatve nāstīti kathaṃ ativyāptiprasaktiriti vācyam/<BR>
śuklatvāvacchinnasya kālikasambandhenādhikaraṇe jale pṛthivyāṃ ca<BR>
jalatvapṛthivītvadvayasattvāt tadṛbhinnatvaṃ śuklatvādijātau<BR>
nāstītyasambhavavāraṇāya samavāyasambandhena yadrūpāvacchinnādhikaraṇe<BR>
samavāyasambandhena vartamānamityarthasyaiva<BR>
yadrūpāvacchinnasamānādhikaraṇamityanena vivakṣitatvāt kāle<BR>
ghaṭatvāvacchinnasya samavāyenāsattvāt kālo na samavāyena<BR>
ghaṭatvāvacchinnādhikaraṇam, api tu kapāla eveti tadvṛttitvasya<BR>
jalatvapṛthivītvadvaye 'bhāvāt yadrūpapadena<BR>
ghaṭatvasyopādātumaśakyatayā saṃyogatvādikamupādāya tadbhinnā ya<BR>
ghaṭatvajātiḥ tadvattvāt ghaṭe 'tivyāptiprasaktirityāśayāt/<BR>
<BR>
<BR>
sthitasthāpaka iti/<BR>
sthitasthāpakatvāvacchinnādhikaraṇakaṭādau jalatvapṛthivītvobhayābhāvena<BR>
yadrūpapadena sthitasthāpakatvaṃ nopādātuṃ śakyate, api tu<BR>
saṃyogatvādikameva tadbhinnā yā jātiḥ sthitasthāpakatvarūpā jātiḥ<BR>
tadvadguṇatvasya sthitasthāpake sattvāt tatrātivyāptiḥ/ tadvāraṇāya<BR>
jātau sthitasthāpakavṛttibhinneti viśeṣaṇam/ sthitasthāpakatvaṃ tu<BR>
sthitasthāpakavṛtti, na tadṛbhinnamiti na doṣa iti bhāvaḥ/ na<BR>
deyamiti/ tanmate sthitasthāpakādhikaraṇaṃ jalaṃ pṛthivī ca tadvṛttitvaṃ<BR>
jalatvapṛthivītvayorastīti yadrūpapadena sthitasthāpakatvamapi grahītuṃ<BR>
śakyate tadbhinnatvaṃ nāsti tasyetyata eva ativyāptivāraṇasambhavāt<BR>
sthitasthāpakavṛttibhinneti viśeṣaṇaṃ na deyamiti bhāvaḥ/<BR>
<BR>
<BR>
nanu yadrūpapadena rūpatvamapi grahatuṃ<BR>
śakyam, rūpatvāvacchinnarūpādhikaraṇe jale pṛthivyāṃ ca<BR>
jalatvapṛthivītvadvayasattvāt tadbhinnā rūpatvabhinnā rūpatvajātiḥ na<BR>
bhavatīti kathaṃ rūpe lakṣaṇasamanvaya ityata āha - rūpatvāderiti/ tathā<BR>
ca rūpatvabhinnāṃ nīlatvādijātimādāya nīlādau samanvaya iti<BR>
bhāvaḥ/ nanu sparśe kathaṃ lakṣaṇasamanvayaḥ/ na tāvat sparśatvamādāya/<BR>
tasyāpi yadrūpapadenopādātuṃ śakyatvāt/ tathā hi-yadrūpaṃ<BR>
sparśatvam tadavacchinnādhikaraṇaṃ jalaṃ pṛthivī ca, tadvṛtti<BR>
jalatvapṛthivītvadvayaṃ bhavati, ataḥ spaśabtvabhinnā sparśatvajātiḥ na<BR>
bhavati iti sparśatvamādāya samanvayaḥ kartumaśakyaḥ/ nāpi<BR>
anuṣṇāśītasparśatvādikamādāya, tatra śītoṣṇatve ādāya<BR>
śītoṣṇasparśayoḥ samanvayasambhave 'pi anuṣṇāśītatvamādāya<BR>
anuṣṇāśīte samanvayo na sambhavati, yadrūpapadena<BR>
anuṣṇāśītatvamapyupādātuṃ śakyate tadavacchinnādhikaraṇe pṛthivyāṃ<BR>
vāyau ca dravyavibhājakopādhidvayasya vāyutvapṛthivītvarūpasya sattvāt<BR>
tadrūpabhinnatvaṃ anuṣṇāśītatve nāstītyāśaṅkyāha -<BR>
pārthivānuṣṇāśītarspaśasyeti/ tathā ca anuṣṇāśītatvavyāpyā<BR>
pārthivānuṣṇāśītasparśe, vāyavīyasparśe 'vidyamānā kācana<BR>
vilakṣaṇajātirasti, evaṃ vācavīyānuṣṇāśītasparśe ca<BR>
pārthivasparśe 'vidyamānā kācana jātirasti/ tāṃ tāmādāya pāthivasparśe<BR>
vācavīyasparśe ca samanvayaḥ/ tathā hi - yadrūpapadena sā jātiḥ na<BR>
grahaṇayogyā tādṛśajātyavacchinnādhikaraṇe pṛthivyāṃ<BR>
vāyutvapṛthivītvarūpopādhidvayāsattvāt api tu saṃyogatvādireva<BR>
grāhyā, tadbhinnatvaṃ ca pārthiṃvasparśagatavijātau vartate tadvatvāt<BR>
<BR>
<BR>
pārthiṃvasparśeṃ samanvayaḥ/<BR>
evaṃ vāyavīyasparśe 'pi samanvayo bodhya iti bhāvaḥ/<BR>
<BR>
<BR>
nanvevaṃ pṛthivīgataikatve<BR>
jalīyaikatve 'vidyamānā kācana jātirastīti svīkṛtya<BR>
ekatve 'tivyāptiprasaktirityata āha - saṅkhyādayastu sāmānyaguṇā<BR>
iti/ tathā caikatve vaijātyābhāvāt sakalaikatvasādhāraṇamekatvatvaṃ<BR>
yadrūpapadenopādeyam tadavacchinnādhikaraṇaṃ jalaṃ pṛthivī ca tadvṛtti<BR>
jalatvapṛthivītvarūpopādhidvayam/ atastadbhinnā ekatvatvabhinnā<BR>
ekatvatvajātiḥ na bhavatīti naikatve 'tivyāptirityāśayaḥ/<BR>
tādṛśajātimadbhinnaguṇatvamiti/<BR>
dravyavibhājakopādhidvayasamānādhikaraṇāvṛttijātimadbhinnaguṇatvamityarthaḥ/<BR>
<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>karmanirūpaṇam</b><BR>
<BR>
<BR>
<b>AnTs_76     calanātmakaṃ karma / ūrdhvadeśasaṃyogahetur utkṣepaṇam / adhodeśasaṃyogahetur apakṣepaṇam / śarīrasaṃnikṛṣṭasaṃyogahetur ākuñcanam / viprakṛṣṭasaṃyogahetuḥ prasāraṇam / anyat sarvaṃ gamanam / pṛthivyādicatuṣṭayamanomātravṛtti //</b><BR>
<BR>
<BR>
calanātmakaṃ karma/<BR>
ūrdhvadeśasaṃyogahetuḥ utkṣepaṇam/ adhodeśasaṃyogahetuḥ<BR>
apakṣepaṇam/ śarīrasannikṛṣṭasaṃyogahetuḥ ākuñcanam/<BR>
śarīraviprakṛṣṭasaṃyogahetuḥ prasāraṇam/ anyatsarvaṃ gamanam/<BR>
<BR>
<BR>
<BR>
___________________________________________________________________________<BR>
<BR>
<BR>
<BR>
<b>sāmānyanirūpaṇam</b><BR>
<BR>
<BR>
<b>AnTs_77     nityam ekam anekānugataṃ sāmānyam / dravyaguṇakarmavṛtti / tad dvividhaṃ parāparabhedāt / paraṃ sattā / aparaṃ dravyatvādiḥ //</b><BR>
<BR>
<BR>
nityamekaṃ<BR>
anekānugataṃ sāmānyam/ dravyaguṇakarmavṛtti/ paraṃ sattā/ aparaṃ<BR>
dravyatvādi/<BR>
<BR>
<BR>
___________________________________________________________________________<BR>
<BR>
<BR>
<BR>
<b>viśeṣanirūpaṇam</b><BR>
<BR>
<BR>
<b>AnTs_78     nityadravyavṛttayo vyāvartakā viśeṣāḥ //</b><BR>
<BR>
<BR>
nityadravyavṛttayo<BR>
vyāvartakā viśeṣāḥ/<BR>
<BR>
<BR>
<b>dīpikā</b><BR>
<BR>
<BR>
karmaṇo lakṣaṇamāha<BR>
- calaneti/ utkṣepaṇādīnāṃ kāryabhadamāha - ūrveti/ śarīreti/<BR>
vakratāsaṃpādakaṃ ākuñcanam/ ṛjutāsampādakaṃ prasāraṇamityarthaḥ/<BR>
<BR>
<BR>
sāmānyaṃ lakṣayati -<BR>
nityamiti/ saṃyoge 'tivyāptivāraṇāya nityamiti/<BR>
jalaparamāṇugatarūpe 'tivyāptivāraṇāya eketi/<BR>
paramāṇuparimāṇādāvativyāptivāraṇāya aneketi anugatatvaṃ<BR>
samavetatvam tena nābhāvādau ativyāptiḥ/<BR>
<BR>
<BR>
viśeṣaṃ lakṣayati -<BR>
nityeti/<BR>
<BR>
<BR>
<b>prakāśikā</b><BR>
<BR>
<BR>
mūloktaṃ<BR>
sarvasaṅgrāhakaṃ na bhavatītyāha - vakrateti/<BR>
<BR>
<BR>
nityamitīti/ atra<BR>
nityatvaṃ prāgabhāvāpratiyogitvaṃ dhvaṃsāpratiyogitvaṃ vā,<BR>
ekataraniveśenāpi saṃyogādervāraṇāt/ ekapadaṃ<BR>
svarūpakīrtanamātraparamiti draṣṭavyam/<BR>
<BR>
<BR>
mūle vyāvartakā<BR>
iti/ nityadravyāṇāṃ paraspara bhedasādhakā ityarthaḥ atha<BR>
viśeṣapadārthe kiṃ pramāṇam/ na ca atyantasaṅkīrṇānāṃ paramāṇūnāṃ<BR>
bhedakadharmaṃ vinā bhedāsiddhirataḥ viśeṣā aṅgīkartavyā iti<BR>
vācyam, ekatvādivyaktereva bhedakatvasaṃmbhavāt iti cet - na/<BR>
yataḥ etatparamāṇaiṃ tatparamāṇubhedasādhane ekatvādeḥ vyabhicāritayā<BR>
etadekatvādereva hetutā vācyā/ na ca tayoḥ paramāṇvoḥ<BR>
bhedāsiddhau ekatvādau etatvaṃ sugraham/ etatparamāṇusamavetatvaṃ hi<BR>
tasyaitatvam/ tasmāt pratinityadravyameṣṭavyo viśeṣapadārthaḥ/ sa eva<BR>
svasajātīyānāṃ parasparaṃ bhedasādhaka iti tatrāpi<BR>
viśeṣāntarāpekṣā nāsti/ ato nānavasthā iti sampradāyaḥ/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
nityadravyavṛttayaḥ vyāvartakāḥ viśeṣāḥ iti paramamūlāt<BR>
nityadravyavṛttitve sati bhedasādhakatvaṃ viśeṣasya lakṣaṇamiti labhyate/<BR>
tathā ca sati gaganaparimāṇādīnāmapi nityadravyavṛttitvāt<BR>
itarabhedasādhakatvācca tatrātivyāptiḥ ityato vyācaṣṭe -<BR>
nityadravyāṇāṃ parasparabhedasādhakā ityartha iti/<BR>
atyantasaṅkīrṇānāmiti/ atyantaṃ miśritānāmityarthaḥ/<BR>
ekatvādivyaktereveti/ ayaṃ paramāṇuḥ tatparamāṇoḥ bhidyate ekatvāt<BR>
ityanumānamatra vivakṣitam/ yata etatparamāṇāviti/<BR>
tatparamāṇubhedarūpasādhyābhāvavati<BR>
tatparamāṇāvapyekatvarūpahetusatvād vyabhicāraḥ, tadvāraṇāya<BR>
etadekatvāditi hetuḥ prayoktavyaḥ/ etadekatvaṃ nāma<BR>
etatparamāṇumātrasamavetamekatvam/ ekatve<BR>
etatparamāṇumātrasamavetatvaṃ ca etatparamāṇubhinnāsamavetatve sati<BR>
etatparamāṇusamavetatvarūpaṃ etatparamāṇau tatparamāṇvapekṣayā<BR>
bhede 'jñāte durgraham/ tathā ca hetujñānābhāvāt nānumiti/<BR>
pūrvameva bhede jñāte cānumānavaiyarthyam/ anumānasya<BR>
bhedasiddhyarthatvāditi bhāvaḥ/ nanu etatparamāṇuḥ tatparamāṇoḥ bhinnaḥ<BR>
etadviśeṣāt iti<BR>
<BR>
<BR>
hetunā<BR>
paramāṇubhedassādhanīyaḥ/ tatra etatparamāṇugataviśeṣe<BR>
paramāṇvantaragatāt viśeṣāt bhedasiddhiṃ vinā etadviśeṣasya<BR>
paramāṇvantarabhedasādhakatvaṃ na bhavati/ tadarthaṃ viśeṣe<BR>
viśeṣāntarasvīkāre anavasthetyata āha - sa eva svasajātīyānāmiti/<BR>
viśeṣaḥ yathā paramāṇūnāṃ bhedaṃ sādhayati tathā<BR>
sajātīyaviśeṣāntarabhedamapi sādhayati,<BR>
svaparanirvāhakatvāṅgīkārāt, ato nānavastheti bhāvaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>samavāyanirūpaṇam</b><BR>
<BR>
<BR>
<b>AnTs_79     nityasaṃbandhaḥ samavāyaḥ / ayutasiddhavṛttiḥ / yayor dvayor madhya ekam avinaśyadaparāśritam evāvatiṣṭate tāv ayutasiddau / yathāvayavāvayavinau guṇaguṇinau kriyākriyāvantau jātivyaktī viśeṣanityadravye ceti //</b><BR>
<BR>
<BR>
nityasambandhaḥ<BR>
samavāyaḥ/ ayutasiddhavṛttiḥ/ yayormadhye ekamamavinaśyadavasthaṃ<BR>
aparāśritamevāvatiṣṭhate tau ayutasiddhau/ yathā avayavāvayavinau,<BR>
guṇaguṇinau, kriyākriyāvantau, jātivyaktī, viśeṣanityadravye ceti/<BR>
<BR>
<BR>
<BR>
<b>dīpikā</b><BR>
<BR>
<BR>
samavāyaṃ lakṣayati -<BR>
nityeti/ saṃyoge ativyāptivāraṇāya nityeti/<BR>
ākāśādāvativyāptivāraṇāya sambandheti/ ayutasiddhalakṣaṇamāha -<BR>
yayoriti/ nīlo ghaṭa iti<BR>
viśiṣṭapratītirviśeṣaṇaviśeṣyasambandhaviṣayā, viśiṣṭabuddhitvāt,<BR>
daṇḍīti viśiṣṭabuddhivat iti samavāyasiddhiḥ/<BR>
avayavāvayavināviti/ dravyasamavāyikāraṇamavayavaḥ, tajjanyaṃ dravyaṃ<BR>
avayavi/<BR>
<BR>
<BR>
<b>prakāśikā</b><BR>
<BR>
<BR>
vaiśeṣikamatasādhāraṇyena samavāye anumānaṃ pramāṇayati - nīla<BR>
iti/ samavāyikāraṇatvasya antyāvayavini sattvāt dravyeti/<BR>
paramāṇuvāraṇāya janyeti/ avinaśyadavasthamaparāritamevāvatiṣṭhate<BR>
vinaśyadavasthaṃ tvanāśritaṃ kṣaṇamavatiṣṭhate yathā tantvādināśe<BR>
paṭādiriti manasikṛtya mūle avinaśyadityuktam/<BR>
<BR>
<BR>
<b>bālapriyā</b><BR>
<BR>
<BR>
'dravyasamavāyikāraṇam avayavaḥ' iti dīpikātaḥ<BR>
dravyanirūpitasamavāyikāraṇatvaṃ avayavasya lakṣaṇamiti labhyate/<BR>
ghaṭarūpadravyasamavāyikāraṇatvasya kapāle sattvāt lakṣaṇasamanvayaḥ/ tatra<BR>
samavāyikāraṇatvamātroktau avayavini ghaṭe 'pi<BR>
tatsamavetarūpādisamavāyikāraṇatvasattvāt tatrātivyāptiḥ/<BR>
tadvāraṇāya samavāyikāraṇatve dravyanirūpiteti viśeṣaṇam/<BR>
avayavinaḥ ghaṭasya guṇādinirūpitasamavāyikāraṇatvasattve 'pi<BR>
dravyanirūpitasamavāyikāraṇatvābhāvāt nātivyāptiḥ/ tadāha -<BR>
samavāyikāraṇatvasyeti/ kapālarūpe 'vayavini avayavatvasyeṣṭatayā<BR>
tatrātivyāptirneti sūcanāya antyāvayavinītyuktam/ janyaṃ<BR>
dravyamavayavīti granthena janyatve sati dravyatvam avayavino<BR>
lakṣaṇamuktam/ tatra janyatvamātroktau janyaguṇadāvativyāptiḥ/<BR>
tadvāraṇāya dravyatvamupāttam/ dravyatvamātroktau avayave<BR>
paramāṇāvativyāptiḥ/ tadvāraṇāya janyatvamupāttm/ tadāha -<BR>
paramāṇuvāraṇāyeti/ paramamūle 'yayormadhye<BR>
ekamavinaśyadavasthamaparāśritamevāvatiṣṭhate tāvayutasiddhau' iti<BR>
granthena ayutasiddhayorlakṣaṇamuktam/ yayormadhye tantupaṭayormadhye<BR>
ekaḥ paṭaḥ tantvāśrita evāvatiṣṭhate iti tau tantupaṭāvayutasiddhau/<BR>
tatra vinaśyadavastha ityasya nāśapūrvakṣaṇasya ityarthaḥ/ avinaśyadavastha<BR>
ityasya nāśāvyavahitapūrvakṣaṇāt pūrvakṣaṇeṣu vidyamāna ityarthaḥ/<BR>
svāvyavahitapūrvakṣaṇavṛttitva-svapratiyogitvobhayasambandhena<BR>
nāśaviśiṣṭatvaṃ vinaśyadavasthatvamiti yāvat/ tatra<BR>
avinaśyadavasthamiti viśeṣaṇasya prayojanamāha -<BR>
avinaśyadavasthamityādinā/ ayamatrāśayaḥ-yadi ekamityasya<BR>
avinaśyadavasthamiti viśeṣaṇaṃ na dīyate, tarhi yayormadhye<BR>
ekamaparāśritamevāvatiṣṭhate tāvayutasiddhāviti ayutasiddhalakṣaṇaṃ<BR>
syāt/ tathā sati tantupaṭayoravyāptiḥ/ tantupaṭayormadhye ekasya<BR>
paṭasya tantvāśritatayaivāvasthānamiti niyamābhāvāt, yadā<BR>
tantunāśāt paṭanāśaḥ tadā tantunāśakṣaṇe paṭasya<BR>
tantvanāśritasyaivāvasthānāt/ ataḥ paṭasya avinaśyadavasthetiṃ<BR>
viśeṣaṇam/ tantunāśakṣaṇasthaḥ paṭaḥ vinaśyadavasthaḥ, uttarakṣaṇe paṭasya<BR>
nāśāt,<BR>
nāśāvyavahitapūrvakṣaṇasthatvarūpavinaśyadavasthalakṣaṇākrāntatvāt/ ataḥ<BR>
avinaśyadavasthaḥ paṭaḥ tantunāśapūrvakṣaṇāvacchinnapaṭaḥ tasya tu<BR>
tantvāśritatayaivāvasthānāt nāvyāptiriti/ tantvādināśa iti/<BR>
tantvādināśakṣaṇe ityarthaḥ/<BR>
<BR>
<BR>
___________________________________________________________________________<BR>
<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>abhāvanirūpaṇam</b><BR>
<BR>
<b>AnTs_80     anādiḥ sāntaḥ prāgabhāvaḥ / utpatteḥ pūrvaṃ kāryasya / sādir anantaḥ pradhvaṃsaḥ / utpattyanantaraṃ kāryasya / traikālikasaṃsargāvacchinnapratiyogitāko'tyantābhāvaḥ / yathā bhūtale ghaṭo nāstīti / tādātmyasaṃbandhāvacchinnapratiyogitāko'nyonyābhāvaḥ yathā ghaṭaḥ paṭo na bhavatīti //</b><BR>
<BR>
<BR>
anādiḥ sāntaḥ<BR>
prāgabhāvaḥ/ utpatteḥ pūrvaṃ kāryasya/ sādiranantaḥ pradhvaṃsābhāvaḥ/<BR>
utpatteranantaraṃ kāryasya/ traikālikaḥ saṃsargāvacchinnābhāvaḥ<BR>
atyantābhāvaḥ/ yathā bhūtale ghaṭo nāsti iti/<BR>
<BR>
<BR>
tādātmyāvacchinnapratiyogitākābhāvo 'nyonyābhāvaḥ/ yathā<BR>
ghaṭaḥ paṭo na bhavatīti/<BR>
<BR>
<BR>
<b>dīpikā</b><BR>
<BR>
<BR>
prāgabhāvaṃ lakṣayati<BR>
- anādiriti/ ākāśādau ativyāpitavāraṇāya sānta iti/ ghaṭādau<BR>
ativyāpitavāraṇāya anādiriti/ pratiyogisamavāyikāraṇavattiḥ<BR>
pratiyogijanako bhaviṣyatīti vyavahārahetuḥ prāgabhāvaḥ/ dhvaṃsaṃ<BR>
lakṣayati-sādiriti/ ghaṭādau ativyāpitavāraṇāṇa ananta iti/<BR>
ākāśādau ativyāptivāraṇāya sādiriti/ pratiyogijanyaḥ<BR>
pratiyogisamavāyikāraṇavṛttiḥ dhvasta iti vyavahārahetuḥ dhvaṃsaḥ/<BR>
atyantābhāvaṃ lakṣayati -<BR>
<BR>
<BR>
traikāliketi/<BR>
anyonyābhāve ativyāptivāraṇāya saṃsargeti/<BR>
dhvaṃsaprāgabhāvayorativyāptivāraṇāya traikālika iti/<BR>
anyonyābhāvaṃ lakṣayati - tādātmyeti/<BR>
pratiyogitāvacchedakāropyasaṃsargabhedādekapratiyogikayoratyantānyonyābhāvayorbhinnatvam/<BR>
kevaladevadattābhāvāt 'daṇḍyabhāva' iti pratītyā viśiṣṭābhāvaḥ,<BR>
'ekasattvepi dvau na staḥ' iti pratītyā dvitvāvacchinnābhāvaḥ,<BR>
saṃyogena ghaṭavati samavāyena ghaṭābhāvaḥ, tattadghaṭābhāvāt<BR>
ghaṭatvāvacchinnapratiyogitākasāmānyābhāvaśca atiriktaḥ/<BR>
evamanyonyābhāvo 'pi/<BR>
<BR>
<BR>
<b>prakāśikā</b><BR>
<BR>
<BR>
prāgabhāve<BR>
pramāṇamāha - bhaviṣyatīti/ saṃsargeti/ tādātmyātiriktasaṃsargetyarthaḥ/<BR>
dhvaṃsaprāgabhāvayorapi pratiyogitāvacchedakasambandhaḥ vartata iti<BR>
matābhiprāyeṇa traikāliketi viśeṣaṇam/ anyathā<BR>
anyonyābhāvavārakeṇaiva tayorvāraṇāt tadvyarthatāpatteḥ/ yadi<BR>
saṃsargāvacchinnetyādeḥ anyonyābhāvabhinnābhāva ityarthaḥ tadā<BR>
traikāliketi siddhānte 'pi sārthakaṃ traikālikatvamiha nityatvarūpam/<BR>
<BR>
<BR>
mūle bhūtale ghaṭo<BR>
nāstīti/ atra ghaṭābhāvāṃśe bhūtalasya viśeṣyatvaṃ sambandhaḥ,<BR>
ghaṭābhāvavat bhūtalam ityatra tu bhūtalāṃśe abhāvasya viśeṣaṇatvaṃ<BR>
saṃsarga iti vadatāṃ prācāṃ ayamabhiprāyaḥ - viśeṣyatvaviśeṣaṇatve<BR>
svarūpasambandhaviśeṣau na jñānīyaviṣayatāviśeṣau/ na ca<BR>
viśeṣaṇatākhyaḥ svarūpasambandha eka eva astu, 'bhūtale ghaṭo nāsti'<BR>
iti pratītau 'bhūtalaṃ ghaṭābhāvavat' iti pratītito vailakṣaṇyasya<BR>
viśeṣaṇatvāvacchinnādheyatāviṣayakatvakalpanenaiva nirvāhāditi<BR>
vācyam/ tādṛśapratītyoḥ vailakṣaṇyāya prathamāyāṃ<BR>
viśeṣaṇatvāvacchinnādheyatā sannikarṣaḥ, dvitīyāyāṃ viśeṣaṇatā<BR>
saṃsargaḥ iphayupeyate; kiṃ vā prathamāyāṃ viśeṣaṇatā saṃsargaḥ,<BR>
dvitīyāyāṃ viśeṣaṇatvāvacchinnādhāratā ityatra vinigamakasya<BR>
durlabhatvāt/ na ca tādṛśapratītyoḥ saṃsargāṃśe 'vilakṣaṇatve 'pi<BR>
viśeṣaṇaviśeṣyabhāvabhedāt vailakṣaṇyopapattiḥ ityubhayatra<BR>
viśeṣaṇatāyā eva sambandhatāstviti vācyam/ tāvatāpi 'bhūtale ghaṭo<BR>
nāsti' 'bhūtalavān ghaṭābhāvaḥ' ityanayoḥ 'bhūtalaṃ ghaṭābhāvavat'<BR>
'ghaṭābhāve bhūtalam' ityanayośca pratītyoḥ vailakṣaṇyānirvrāhāt/<BR>
tasmāt viśeṣyatvaviśeṣaṇatvanāmakayoḥ ubhayoḥ<BR>
svarūpasambandhaviśeṣayoḥ saṃsargatā/ tathā ca 'bhūtalavān ghaṭābhāvaḥ'<BR>
ityatra ghaṭābhāvāṃśe bhūtalasya viśeṣaṇatvaṃ saṃsargaḥ, ghaṭābhāve<BR>
bhūtalam ityatra ca bhūtalāṃśe 'bhāvasya viśeṣyatāsaṃsargaḥ bhāsate/ sa<BR>
ca tatra abādhita iti abhramatvanirvāha iti saṅkṣepaḥ/<BR>
<BR>
<BR>
dhvaṃsaprāgabhāvayoriva<BR>
ekapratiyogikayoḥ atyantābhāvānyonyābhāvayoḥ kim ekavidhatvaṃ,<BR>
netyāha - pratiyogiteti/ āropyeti/ prācīnamatābhiprāyeṇa/ atra<BR>
yathāyogaṃ pratiyogitāvacchedakadharmabhedaiva<BR>
saṃsargabhedo 'pyatyantābhāvabahutvaprayojakaḥ/<BR>
pratiyogitāvacchedakadharmabhedaḥ anyonyābhāvabahutvaprayojaka iti<BR>
draṣṭavyam/ tadeva darśayati-kevaleti/ kevaladevadattābhāvāt<BR>
viśiṣṭābhāvo 'tirikta ityanvayaḥ/ anyathā kevaladevadattavati 'daṇḍī<BR>
nāsti' iti pratyayānāpatteḥ/ ubhayābhāvasyātiriktatve pratītiṃ<BR>
pramāṇayati - ekasattve 'pīti/ ghaṭapaṭau dvau na sva ityādau ghaṭatvaṃ<BR>
paṭatvaṃ ubhayatvaṃ caitattritayaṃ pratiyogitāvacchedakam, kevalaghaṭavati<BR>
kevalapaṭavati yatkiñcidubhayavati ca tathā pratyayāt/<BR>
sambandhabhedenābhāvasyātiriktatvaṃ darśayati - saṃyogeneti/<BR>
sāmānyaviśeṣābhāvayoḥ bhedaṃ darśayati - tattaditi/ atirikta iti/<BR>
anyathā yatkiñcit ghaṭavati ghaṭo nāstīti pratyayāpatteḥ/<BR>
evamanyonyābhāvo 'pīti/ avacchedakabhedāt tattadghaṭabhedaḥ tataḥ<BR>
ubhayabhedaḥ ghaṭabhedaśca atirikta ityarthaḥ/<BR>
<BR>
<BR>
<b>bālapriyā</b><BR>
<BR>
<BR>
"traikālikaḥ saṃsargābhāvaḥ atyantābhāvaḥ"iti<BR>
mūlam/ saṃsarṅgābhāva ityasya saṃsargāvacchinnapratiyogitākābhāva<BR>
<BR>
<BR>
ityarthaḥ/ tatra<BR>
traikālikatvamātroktau anyonyābhāve 'tivyāptiḥ, tasyāpi<BR>
nityatvāt/ tadvāraṇāya saṃsargāvacchinnapratiyogitāka ityuktam/ na<BR>
ca saṃsargāvacchinnapratiyogitākatvaniveśe 'pi anyonyābhāvasya<BR>
tādātmyasambandhāvacchinnapratiyogitākatvāt<BR>
ativyāptitādavasthyamiti vācyam/ saṃsargābhāva ityanena<BR>
tādātmyātiraktisaṃbandhāvacchinnapratiyogitākābhāvasya<BR>
vivakṣitatvāt/ tadāha - tādātmyātiriktasaṃsargetyartha iti/<BR>
saṃsargābhāvatvamātroktau dhvaṃsaprāgabhāvayorativyāptiḥ, tadvāraṇāya<BR>
traikālika iti/ nanu samavāyena ghaṭādhikaraṇe saṃyogena<BR>
<BR>
<BR>
ghaṭo nāsti,<BR>
saṃyogena ghaṭādhikaraṇe samavāyena ghaṭo nāsti iti<BR>
pratītyupapattaye saṃyogasambandhāvacchinnaghaṭābhāva -<BR>
samavāyasambandhāvacchinnaghaṭābhāvayorbhedo vaktavyaḥ/ tadarthaṃ<BR>
cātyantābhāvīyapratiyogitāyāṃ sambandhāvacchinnatvaṃ aṅgīkriyate/<BR>
dhvaṃsaprāgabhāvayostu tādṛśayuktyasambhavena tayoḥ<BR>
saṃsargāvacchinnapratiyogitākatvaṃ aprāmāṇikam/ tathā ca saṃsargābhāva<BR>
ityanenaiva dhvaṃsaprāgabhāvayorvāraṇasambhavāt traikāliketi<BR>
viśeṣaṇaṃ vyarthaṃ ityata āha - dhvaṃsaprāgabhāvayorapīti/<BR>
dhvaṃsaprāgabhāvayo atyantābhāvavirodhitāmate 'śyāmaghaṭe samavāyena<BR>
rakto nāsti' 'raktaghṭe samavāyena śyāmo nāsti' iti pratītau<BR>
prāgabhāvadhvaṃsayoreva viṣayatayā tayorapi<BR>
samavāyasambandhāvacchinnapratiyogitākatvamastīti tanmatānusāreṇa<BR>
dhvaṃsaprāgabhāvayorativyāptivāraṇāya traikāliketi viśeṣaṇamiti<BR>
bhāvaḥ/ anyatheti/ dhvaṃsaprāgabhāvayoḥ<BR>
sambandhāvacchinnapratiyogitākatvānaṅgīkāra ityarthaḥ/<BR>
anyonyābhāvavārakeṇaiveti/ anyonyābhāve 'tivyāpitavāraṇāya<BR>
upāttena<BR>
tādātmyātiriktasambandhāvacchinnapratiyogitākatvaviśeṣaṇenaivetyarthaḥ/<BR>
tayorvāraṇāt - dhvaṃsaprāgabhāvayorativyāptivāraṇasambhavāt/<BR>
tadvyarthatāpatteḥ - traikāliketi viśeṣaṇavaiyarthyāpatteḥ/ yadīti/<BR>
tathā ca saṃsargābhāva ityasya anyonyābhāvabhinnābhāva ityarthaḥ/<BR>
dhvaṃsaprāgabhāvayorapi anyonyābhāvābhinnābhāvatvamastīti<BR>
tatrātivyāptivāraṇāya trekāliketi viśeṣaṇamiti bhāvaḥ/<BR>
anityapadārtheṣvapi<BR>
pūrvadinaśvodinādyadinākhyabhūtabhaviṣyadvartamānarūpakālatrayavṛttitvasambhavāt<BR>
traikāliketi viśeṣaṇe datte 'pi dhvaṃsaprāgabhāvayoḥ ativyāptiḥ<BR>
tadavasthetyata āha - traikālikatvamiha nityatvarūpamiti/ nityatvaṃ ca<BR>
dhvaṃsāpratiyogitve sati prāgabhāvāpratiyogitvam/<BR>
dhvaṃsāpratiyogitvaniveśāt prāgabhāvanirāsaḥ/<BR>
prāgabhāvāpratiyogitvaniveśāt dhvaṃsanirāsaḥ/<BR>
<BR>
<BR>
nanu bhūtale ghaṭo<BR>
nāsti ityatra ghaṭābhāvāṃśe bhūtalasya viśeṣyatvaṃ saṃmbandhaḥ, bhūtalaṃ<BR>
ghaṭābhāvavat ityatra bhūtalāṃśe ghaṭābhāvasya viśeṣaṇatvaṃ sambandhaḥ<BR>
iti prācīnairuktaṃ na saṅgacchate/ bhūtalaṃ ghaṭābhāvavat iti<BR>
pratītau bhūtalasya viśeṣyatayā ghaṭābhāvasya viśeṣaṇatayā na bhānāt<BR>
bhūtalāṃśe ghaṭābhāvasya viśeṣaṇatvaṃ sambandha ityukteḥ<BR>
saṅgatatve 'pi bhūtale ghaṭo nāsti iti pratītau ghaṭābhāvasya<BR>
viśeṣyatayā bhūtalasya ca prakāratayā bhānena bhūtalasya<BR>
viśeṣyatvābhāvena bhūtalasya viśeṣyatvaṃ sambandha<BR>
ityukterasaṅgatatvāt/ tathā<BR>
bādhitaviśeṣyatvarūpasaṃsargāvagāhitayā tādṛśapratīteḥ bhramatvāpattiḥ<BR>
ityataḥ prācīnānāmāśayaṃ vaktuṃ ārabhate - tatra ghaṭābhāvāṃśa<BR>
ityādinā/<BR>
<BR>
<BR>
viśeṣyatvaviśeṣaṇatvesvarūpasambandhaviśeṣāviti/ yathā<BR>
daṇḍaviśiṣṭaḥ puruṣa ityatra daṇḍanirūpitaṃ viśeṣyatvaṃ puruṣagataṃ<BR>
daṇḍaviśiṣṭatvātmakaṃ daṇḍavayāvartyatvarūpaṃ vā ādhārapuruṣasvarūpaṃ<BR>
tathā bhūtalaniṣṭhaṃ ghaṭābhāvanirūpitaṃ viśeṣyatvamapi<BR>
ghaṭābhāvaviśiṣṭatvātmakaṃ ādhārabhūtalasvarūpam, yathā vā daṇḍaniṣṭhaṃ<BR>
viśeṣaṇatvaṃ ādheyadaṇḍasvarūpam tathā ghaṭābhāvaniṣṭhaṃ viśeṣaṇatvamapi<BR>
ghaṭābhāvasvarūpam/ sambandhatayocyamānaṃ viśeṣyatvaṃ viśeṣaṇatvaṃ ca na<BR>
jñānīyaviśeṣyatāprakāratākhyaviṣayatāviśeṣarūpam, kiṃ tu<BR>
svarūpasambandhātmakam/ tathā ca 'bhūtale ghaṭo nāsti' ityatra<BR>
viśeṣyatārūpaviṣayatāyāḥ bhūtale 'bhāve 'pi<BR>
svarūpasambandhātmakaviśeṣyatvasattvāt tena sambandhena ghaṭābhāvāṃśe<BR>
bhūtalasya prakāratayā bhānāt pratīteḥ pramātvameveti/ bhāvaḥ/ na ca<BR>
viśeṣaṇatākhya iti/ tathā ca bhūtalaghaṭābhāvayoḥ viśeṣaṇatvamiti<BR>
eka eva sambandhaḥ/ na ca ekasyaiva sambandhasya dvayorapi pratītyorviṣayatve<BR>
tayorvailakṣaṇyaṃ kathamiti vācyam/ sambandhaikye 'pi 'bhūtale ghaṭo<BR>
nāsti' iti pratītau viśeṣaṇatāsambandhāvacchinnādheyatvaṃ viṣayaḥ,<BR>
'bhūtalaṃ ghaṭābhāvavat' iti pratītau viśeṣaṇatvaṃ viṣaya ityevaṃ<BR>
pratītyoḥ vailakṣaṇyasya vaktuṃ śakyatvāditi śaṅkituḥ āśayaḥ/<BR>
samādhatte - tādṛśapratītyoriti/ prathamāyāmiti/ 'bhūtale ghaṭo<BR>
nāsti' iti pratītāvityarthaḥ/ dvitīyāyāmiti/ 'bhūtalaṃ<BR>
ghaṭābhāvavat' iti pratītāvityarthaḥ/<BR>
<BR>
<BR>
punaḥ śaṅkate - na ca<BR>
tādṛśapratītyoriti/ tathā cobhayatrāpi pratīntyoḥ viśeṣaṇatvanāmakaḥ<BR>
eka eva sambandhaḥ viṣayaḥ/ tathāpi 'bhūtale ghaṭo nāsti' iti pratītau<BR>
viśeṣyatākhyaviṣayatā ghaṭābhāvaniṣṭhā viśeṣaṇatākhyaviṣayatā<BR>
bhūtalaniṣṭhā/ 'bhūtalaṃ ghaṭābhāvavat' iti pratītau<BR>
viśeṣyatākhyaviṣayatā bhūtalaniṣṭhā viśeṣaṇatākhyaviṣayatā<BR>
ghaṭābhāvaniṣṭhā ityevaṃ viṣayatāvailakṣaṇyādeva<BR>
tādṛpratītyorvailakṣaṇyaṃ na sambandhavailakṣaṇyāditi śaṅkiturabhiprāyaḥ/<BR>
viśeṣaṇaviśeṣyabhāvabhedāditi/<BR>
<BR>
<BR>
viśeṣaṇatā -<BR>
viśeṣyatākhyaviṣayatāvailakṣaṇyādityarthaḥ/<BR>
<BR>
<BR>
samādhatte -<BR>
tāvatāpīti/ 'bhūtale ghaṭo nāsti' iti pratītau ghaṭābhāve<BR>
viśeṣyatākhyaviṣayatā bhūtale viśeṣaṇatākhyaviṣayatā 'bhūtalavān<BR>
ghaṭabhāvaḥ' ityatrāpi tathaiveti viṣayatāvailakṣaṇyābhāvāt tayoḥ<BR>
vailakṣaṇyaṃ na syāt/ evaṃ 'bhūtalaṃ ghaṭābhāvavat' iti pratītau<BR>
bhūlaniṣṭhā viśeṣyatākhyaviṣayatā, ghaṭābhāvaniṣṭhā<BR>
viśeṣaṇatākhyaviṣayatā, 'ghaṭābhāve bhūtalam' iti pratītāvapi<BR>
tathaiveti viṣayatāvailakṣaṇyābhāvāt tayoḥ vailakṣaṇyaṃ<BR>
durupapādamiti bhāvaḥ/ evaṃ ca svarūpātmakaviśeṣaṇatākhyamekameva<BR>
sambandhamaṅgīkṛtyaviṣayatāvailakṣaṇyāt pratītivailakṣaṇyasya<BR>
durupapādatvāt viśeṣaṇatvaṃ viśeṣyatvaṃ ceti<BR>
svarūpātmakasambandhadvayamaṅgīkṛtya sambandhavailakṣaṇyādeva<BR>
pratītivailakṣaṇya nirvoḍhavyamiti vadan upakrāntaṃ<BR>
pratīterabhramatvamupasaṃharati - tasmāditi/ tathā ca 'bhūtale ghaṭo<BR>
nāsti' ityatra ghaṭābhāve bhūtalasya viśeṣyatva saṃsargaḥ, 'bhūtalavān<BR>
ghaṭābhāvaḥ' ityatra ghaṭābhāve bhūtalasya viśeṣaṇatvaṃ sambandha<BR>
ityanayorvailakṣaṇyam/ 'bhūtalaṃ ghaṭābhāvavat' ityatra bhūtalāṃśe<BR>
ghaṭābhāvasya viśeṣaṇatvaṃ saṃsargaḥ/ 'ghaṭābhāve bhūtalam' ityatra<BR>
bhūtalāṃśe ghaṭābhāvasya viśeṣyatvaṃ sambandha iti tayoḥ<BR>
vailakṣaṇyamiti bhāvaḥ/<BR>
<BR>
<BR>
nanvevamapi 'ghaṭābhāve<BR>
bhūtalam', 'bhūtale ghaṭo nāsti' ityanayoḥ<BR>
viśeṣyatāviṣayakatvāt vailakṣaṇyaṃ na syāt/ evaṃ 'bhūtalavān<BR>
ghaṭābhāvaḥ, 'bhūtalaṃ ghaṭābhāvavat' ityanayoḥ vailakṣaṇyaṃ na syāt,<BR>
ubhayatra viśeṣaṇatārūpasambandhasyaiva viṣayatvādityata āha - saṅkṣepa<BR>
iti/<BR>
viṣayatāviśeṣātmakaviśeṣyaviśeṣaṇabhāvavailakṣaṇyasahakṛtasvarūpasambandhātmakaviśeṣyaviśeṣaṇabhāvavailakṣaṇyena<BR>
pratītīnāṃ vailakṣaṇyamupapādanīyam/ yayoḥ pratītyoḥ<BR>
viṣayatāvailakṣaṇyaṃ nāsti tayoḥ sambandhavailakṣaṇyamasti/ yayoḥ<BR>
sambandhavailakṣaṇyaṃ nāsti, tayoḥ viṣayatāvailakṣaṇyamasti ityevaṃ<BR>
pratītīnāṃ vailakṣaṇyam/ tattassambandhasyābādhitatvāt pramātvaṃ<BR>
copapadyata iti bhāvaḥ/<BR>
<BR>
<BR>
<b>asya sandarbhasya bahuvāramāloḍane<BR>
kṛte 'pi tātparyājñānāt ācāryacaraṇān apṛccham/ te 'pi bahudhā<BR>
ālocya prakāśikāyāmīṣat śodhanaṃ kṛtvā tātparyamavarṇayan/<BR>
tathaivāhamatrālikham/</b><BR>
<BR>
<BR>
pratiyogitāvacchedakadharmabhedāt<BR>
pratiyogitāvacchedakasambandhabhedācca ekapratiyogiko 'pyatyantābhāvaḥ<BR>
bhidyate/ evaṃ pratiyogitāvacche dakadharmabhedāt<BR>
ekapratiyogiko 'pyanyonyābhāvaḥ bhidyata iti sodāharaṇaṃ<BR>
dīpikāyāṃ nirūpyate/ dhvaṃsaprāgabhāvayostu tathā bhedo na<BR>
nirūpitaḥ, tatra kāraṇamāha - dhvaṃsaprāgabhāvayoriti/ ayaṃ bhāvaḥ -<BR>
dhvaṃsaprāgabhāvayoḥ sambandhāvacchinnapratiyogitākatvaṃ vā<BR>
kiñciddharmāvacchinnapratiyogitākatvaṃ vā nāṅgīkriyate/ ataḥ<BR>
ekapratiyogikānāṃ dhvaṃsānāṃ ekapratiyogikānāṃ prāgabhāvānāṃ<BR>
caikavidhatvameva/ atyantānyonyābhāvayostu tadaṅgīkārāt<BR>
ekapratiyogikānāmatyantābhāvānāṃ<BR>
bhinnabhinnadharmasambandhāvacchinnapratiyogitākatve<BR>
pratiyogitāvacchedakadharmabhedāt<BR>
pratiyogitāvacchedakasambandhabhedācca bhinnatvameva/ ekapratiyogikānāṃ<BR>
anyonyābhāvānāṃ yadyapi sambandhabhedāt bhedo vaktumaśakyaḥ,<BR>
tādātmyasyaiva pratiyogitāvacchedakasambandhatvāt/ tathāpi<BR>
pratiyogitāvacchedakadharmabhedāt bhedo vaktuṃ śakyata iti bhāvaḥ/<BR>
<BR>
<BR>
aropyeti<BR>
prācīnamatābhiprāyeṇeti/ saṃsargāropajanya pratītiviṣayo 'bhāvaḥ<BR>
atyantābhāvaḥ/ saṃsargāropo nāma tādātmyātiriktasambandhena<BR>
pratiyogyāropa iti pracīnā āhuḥ/ tathā<BR>
cātyantābhāvabuddhijanakāropaviṣayasaṃyogasamavāyādisambandhabhedāt<BR>
atyantābhāvabheda iti āropyasaṃsargabhedāditi dīpikāyā artha<BR>
iti bhāvaḥ/<BR>
<BR>
<BR>
navīnāstu -<BR>
pratiyogyāropasyābhāvabuddhihetutāyāḥ niryuktikatvāt<BR>
tādātmyātiriktasambandhāvacchinnapratiyogitākābhāvatvameva<BR>
saṃsargābhāvatvam, traikālikatvaviśeṣitaṃ<BR>
tadevātyantābhāvatvamityāhuḥ/ tanmatānusāreṇa tu<BR>
pratiyogitāvacchedakasambandhabhedādatyantābhāvabheda ityūhmam/<BR>
<BR>
<BR>
pratiyogitāvacchedakadharmabheda iti tādātmyarūpasya<BR>
pratiyogitāvacchedakasambandhasya ekavidhatvāt<BR>
pratiyogitāvacchedakasambandhabhedaḥ nānyonyābhāvabhedaprayojakatayā<BR>
ukta ityavadheyam/ kevaladevadattābhāvāditi/ devadattābhāvasya<BR>
daṇḍaviśiṣṭadevadattābhāvasya ca yadyapi devadatta eka eva pratiyogī,<BR>
tathāpi ekatra devadattatvaṃ pratiyogitāvacchedakam, anyatra daṇḍa iti<BR>
pratiyogitāvacchedakadharmabhedāt devadattābhāva-daṇḍyabhāvayorbhedaḥ/<BR>
yadi tu tayorbhedo nāṅgīkriyate tarhi kevaladevadattavati bhūtale<BR>
devadatto nāsti iti pratītiḥ yathā na bhavati, tathā daṇḍī nāstīti<BR>
pratītirapi na bhavet/ bhavati tu<BR>
<BR>
<BR>
tādṛśī pratītiḥ/ ataḥ<BR>
kevaladevadattābhāvāt daṇḍaviśiṣṭadevadattābhāvo 'tirikta iti<BR>
bhāvaḥ/<BR>
<BR>
<BR>
ghaṭapaṭau dvau na sta<BR>
iti/ kevalaghaṭavati vā kevalapaṭavati vā pradeśe 'ghaṭapaṭau dvau na<BR>
staḥ' iti pratītiḥ bhavati, 'ghaṭo nāsti' iti vā 'paṭo nāsti'<BR>
iti vā pratītiḥ na bhavati/ ataḥ kevalaghaṭābhāvāt<BR>
kevalapaṭābhāvācca atiriktatayā ghaṭapaṭobhayābhāvaḥ svīkartavyaḥ/<BR>
'ghaṭapaṭau na sta' ityatra ghaṭatvamātraṃ vā paṭatvamātraṃ vā ubhayatvamātraṃ<BR>
vā<BR>
<BR>
<BR>
na<BR>
pratiyogitāvacchedakam, pratiyogitāvacchedakaviśiṣṭapratiyoginā<BR>
sākamabhāvasya virodhāt ghaṭamātravati bhūtale<BR>
pratiyogitāvacchedakaghaṭatvaviśiṣṭaghaṭarūpavirodhisattvena 'ghaṭapaṭau<BR>
na staḥ' ityākārakobhayābhāvāvagāhipratītyanupapatteḥ/ tathākevalapaṭavati ghaṭapaṭātiriktayatkiñcidubhayavati ca pradeśe<BR>
paṭatvaviśiṣṭasya ubhayatvaviśiṣṭasya ca virodhinaḥ sattvena<BR>
tādṛśapratītiḥ na syāt/ ataḥ ghaṭatvaṃ paṭatvaṃ ubhayatvaṃ ceti tritayaṃ<BR>
pratiyogitāvacchedakam/<BR>
pratiyogitāvacchedakatāparyāptyadhikaraṇadharmavacchinnapratiyoginā<BR>
sākamabhāvasya virodha iti tādṛśatritayāvacchinna-ghaṭapaṭobhayameva<BR>
ghaṭapaṭobhayābhāvasya virodhīti ghaṭapaṭobhayavatyeva pradeśe<BR>
'ghaṭapaṭau na sta' iti pratītirna bhavati, kevalaghaṭādimati tu<BR>
bhavitumarhatīti bhāvaḥ/<BR>
<BR>
<BR>
saṃyogenetīti/ tathā ca<BR>
saṃyogasambandhāvacchiddhaghaṭābhāvāt<BR>
samavāyasambandhāvacchinnaghaṭābhāvo 'nya iti svīkaraṇīyam/ anyathā<BR>
saṃyogena ghaṭavati bhūtale saṃyogena ghaṭo nāstīti pratītiḥ yathā<BR>
na bhavati tathā samavāyena ghaṭo nāstī ti pratītirapi na syāt/ evaṃ<BR>
tatraiva samavāyena ghaṭo nāstīti pratītiḥ yathā bhavati tathā<BR>
saṃyogena ghaṭo nāstīti pratītirapi syāditi bhāvaḥ/<BR>
<BR>
<BR>
sāmānyaviśeṣābhāyoriti/<BR>
sāmānyābhāvaviśeṣābhāvayorityarthaḥ/<BR>
sāmānyadharmāvacchinnapratiyogitākābhāvaḥ sāmānyābhāvaḥ/<BR>
viśeṣadharmāvacchinnapratiyogitākābhāvaḥ viśeṣābhāvaḥ/ 'ghaṭo nāsti'<BR>
iti pratītisiddhaḥ ghaṭatvāvacchinnapratiyogitākābhāvaḥ<BR>
sāmānyābhāvaḥ/ 'nīlaghaṭo nāsti', 'raktaghaṭo nāsti'<BR>
ityādipratītisiddhaḥ nīlaghaṭatvādyavacchinnapratiyogitākābhāvaḥ<BR>
viśeṣābhāvaḥ/ yadi sāmānyābhāvo nātiriktaḥ tadā nīlaghaṭavati<BR>
bhūtale raktaghaṭābhāvasya sattvāt raktaghaṭābhāvarūpasya<BR>
ghaṭasāmānyābhāvasyāpi sattvamāvaśyakamiti 'ghaṭo nāsti' iti<BR>
ghaṭasāmānyābhāvāvagāhinī pratītiḥ syāt/<BR>
sāmānyābhāvasyātiriktatve tu nīlaghaṭavati bhūtale raktaghaṭābhāvasya<BR>
sattve 'pi ghaṭasāmānyābhāvasyāsattvāt na tādṛśī pratītiriti vaktuṃ<BR>
śakyate/ ataḥ viśeṣābhāvātiriktaḥ sāmānyābhāvo 'ṅgīkaraṇīya<BR>
iti bhāvaḥ/<BR>
<BR>
<BR>
avacchedakabhedāditi/ nīlaghaṭabhedasya<BR>
nīlaghaṭatvaṃ pratiyogitāvacchedakam, ghaṭapaṭobhayabhedasya<BR>
ghaṭapaṭobhayatvaṃ pratiyogitāvacchadedakam ghaṭabhedasya ghaṭatvaṃ<BR>
pratiyogitāvacchedakam ityevaṃ pratiyogitāvacchedakadharmabhedāt<BR>
'nāyaṃ nīlaghaṭaḥ' 'nemau ghaṭapaṭau' 'nāyaṃ ghaṭaḥ'<BR>
ityādipratītisiddhānāṃ<BR>
nīlaghaṭabhedaghaṭapaṭobhayabheda-ghaṭabhedādīnāṃ bhinnatvaṃ vaktavyamityarthaḥ/<BR>
<BR>
<BR>
<BR>
<b>dīpikā</b><BR>
<BR>
<BR>
<b>vyadhikaraṇadharmāvacchinnābhāvaḥ</b><BR>
<BR>
<BR>
'ghaṭatvena paṭo<BR>
nāsti' iti pratītyā vyadhikaraṇadharmāvacchinnābhāvo nāṅgīkriyate/<BR>
paṭe ghaṭatvaṃ nāstīti tadarthaḥ/ atiriktatve sa kevalānvayī/<BR>
<BR>
<BR>
<b>prakāśikā</b><BR>
<BR>
<BR>
prasaṅgādāha -<BR>
ghaṭatveneti/ nāṅgīkriyata iti/ abhāvadhiyaḥ<BR>
viśiṣṭavaiśiṣṭyāvagāhimaryādopabṛṃhitatayā 'ghaṭatvena paṭo<BR>
nāsti' ityādipratyayasya viśiṣṭavaiśiṣṭyānavagāhinaḥ ghaṭatvādeḥ<BR>
<BR>
<BR>
pratiyogitāvacchedakatvavyavasthāpakatvābhāvena<BR>
vyadhikaraṇadharmāvacchinnābhāve mānābhāvāditi bhāvaḥ/ nanu tarhi<BR>
tādṛśapratyayasya kā gatiriti ata āhapaṭa iti/ nanu 'ghaṭatvena paṭo<BR>
nāsti' iti pratīteḥ paṭādhikaraṇakaghaṭatvābhāvāvagāhitvaṃ na<BR>
sambhavati/ asati bādhake tacchabdollekhipratīteḥ<BR>
tacchabdapratipādyārthaviṣayakatvaparityāgāyogāt<BR>
paṭādhikaraṇakaghaṭatvābhāvasya 'ghaṭatvena paṭo nāsti' iti śabdāt<BR>
kathamapyapratīteḥ/ kintu avacchinnapratiyogitākatvasambandhena abhāvāṃśe<BR>
svātantryeṇa ghaṭatvāvagāhitvameva/ 'abhāvabuddhiḥ<BR>
viśiṣṭavaiśiṣṭyāvagāhimaryādāṃ nātiśete' iti niyamastu na/<BR>
evaṃ ca vyadhikaraṇadharmavacchinnapratiyogitākābhāvaḥ sapramāṇa iti<BR>
cet - astu tarhi atiriktatvaṃ tasyetyāha - atiriktatva iti/ saḥ -<BR>
vyadhikaraṇadharmavacchinnapratiyogitākaḥ/ kevalānvayīti/<BR>
pratiyogitāvacchedakāvacchinnapratiyogirūpavirodhavirahāditi<BR>
bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
nanu abhāvānāṃ<BR>
anekavidhatvanirūpaṇaprasaṅge vyadhikaraṇadharmāvacchinnābhāvakhaṇḍanaṃ<BR>
ayuktamityata āha - prasaṅgāditi/ smṛtasya<BR>
upekṣānarhatvarūpaprasaṅgasaṅgatyetyarthaḥ/<BR>
pratiyogitāvacchedakadharmasaṃbandhabhedādiva<BR>
pratiyogitāvacchedakadharmagatāt<BR>
pratiyogitāsāmānādhikaraṇyatadasamānādhikaraṇyabhedādapi abhāvabhedaḥ<BR>
bhavati, tathaiva<BR>
vyadhikaraṇasamānādhikaraṇadharmāvacchinnapratiyogitākayorabhāvayorbhedasiddhedityāśaṅkya<BR>
vyadhikaraṇadharmavacchinnābhāva eva nāsti, kutastadarthaṃ<BR>
bhedakāntarānveṣaṇamityāśayena<BR>
vyadhikaraṇadharmāvacchinnābhāvakhaṇḍanamapi saṅgatameva iti tu<BR>
nṛsiṃhaśāstricaraṇāḥ prāhuḥ/<BR>
<BR>
<BR>
dīpikāyām ghaṭatvena paṭo nāstītyādi/<BR>
ghaṭatvena paṭo nāstīti pratītyā siddhyatītyuktaḥ<BR>
vyadhikaraṇadharmāvacchinnābhāvo nāsmābhiraṅgīkriyate/ tādṛśapratīteḥ<BR>
paṭānuyogikaghaṭatvābhāvaviṣayakatvena<BR>
ghaṭatvāvacchinnapaṭaniṣṭhapratiyogitānirūpakābhāvaviṣayakatvādityarthaḥ/<BR>
atra saundaḍopādhyāyāḥ - abhāvaḥ dvividhaḥ -<BR>
vyadhikaraṇadharmāvacchinnapratiyogitākaḥ<BR>
samānādhikaraṇadharmāvacchinnapratiyogitākaśceti/<BR>
pratiyogitāśrayāvṛttirdharmaḥ vyadhikaraṇadharmaḥ/<BR>
pratiyogitāśrayavṛttirdharmaḥ samānādhikaraṇadharmaḥ/ 'ghaṭatvena paṭo<BR>
nāsti' ityatra pratiyogitāśrayaḥ paṭaḥ tadavṛttirdharmaḥ ghaṭatvaṃ<BR>
tadavacchinnā yā paṭaniṣṭhā pratiyogitā tannirūpako 'bhāvaḥ<BR>
vyadhikaraṇadharmāvacchinnābhāvaḥ/ 'ghaṭo nāsti' ityatra<BR>
pratiyogitāśrayaḥ ghaṭaḥ tadvṛttidharmaḥ ghaṭatvam<BR>
tadavacchinnaghaṭaniṣṭhapratiyogitāko 'bhāvaḥ<BR>
samānādhikaraṇardhmavacchinnābhāvaḥ ityāhuḥ/<BR>
<BR>
<BR>
tatkhaṇḍanaprakāramāha prakāśikāyām -<BR>
abhāvadhiya iti/ abhāvabuddhirviśiṣṭavaiśiṣṭyāvagāhimaryādāṃ<BR>
nātiśete'<BR>
<BR>
<BR>
itiniyamāt abhāvatvaprakārakabuddhiḥ sarvāpi<BR>
pratiyogitāvacchedakaviśiṣṭapratiyogivaiśiṣṭyamabhāve 'vagāhata<BR>
iti vaktavyam/ prakṛte ghaṭatvaviśiṣṭapaṭāprasiddhyā<BR>
tadvaiśiṣṭyāvagāhitvaṃ na sambhavatīti 'ghaṭatvena paṭo nāsti' iti<BR>
pratītiḥ na ghaṭatvāvacchinnapaṭaniṣṭhapratiyogitākābhāvaṃ<BR>
viṣayīkaroti/ api tu śaśaśṛṅgaṃ nāstīti pratītiḥ yathā śṛṅge<BR>
śaśīyatvābhāvaṃ viṣayīkaroti tathā ghaṭatvena paṭo nāstīti<BR>
pratītirapi paṭe ghaṭatvābhāvamavagāhate/ ataḥ uktapratītiḥ<BR>
vyadhikaraṇadharmasya pratiyogitāvacchedakatvasādhanāya nālamiti bhāvaḥ/<BR>
<BR>
<BR>
nanu ghaṭatvenetyādi/<BR>
asati bādhake<BR>
tacchabdollikhitapratīntestacchabdapratipādyārthaviṣayakatvamiti niyamāt<BR>
'ghaṭatvena paṭo nāsti' iti śabdāt yor'thaḥ pratipādyate sa eva<BR>
tadullikhatapratītāvapi viṣaya iti vācyam/ tatra tādṛśaśabdāt<BR>
ghaṭatvāvacchinnapaṭaniṣṭhapratiyogitākābhāvasyaiva pratipatteḥ<BR>
tādṛśaśabdollikhitapratīterapi tadviṣayakatvameva yuktamiti bhāvaḥ/<BR>
kintu iti/ ghaṭatvenetyatra tṛtīyāyāḥ<BR>
avacchinnapratiyogitākatvamarthaḥ, tasyābhāve 'nvaya ityabhiprāyaḥ/<BR>
vibhaktyartharūpeṇa sambandhenānvaya iṣṭa eva/ ata eva dinakaryām<BR>
'bhūtale ghaṭa' ityādau ādheyatāsaṃsargeṇāpi ghaṭabhūtalayoranvayāt<BR>
sākṣādityasyāpi vyutpattau niveśāt"ityuktam/ tatra rāmarudrīye<BR>
-"yadyapi ghaṭe bhūtalavṛttitvaprakārakabodhasvīkāreṇaivopapattau<BR>
ādheyatāsambandhena bhūtalasyāpi ghaṭe prakāratvopagamo 'nucitaḥ,<BR>
padārthasya saṃsargavidhayā bhānānaṅgīkārāt/ tathāpi 'bhūtale ghaṭa'<BR>
iti vākyajajñānānantaraṃ ghaṭo bhūtalīyo na veti<BR>
saṃśayānutpādasyāpyanubhavasiddhatayā vibhaktyarthasya saṃsargavidhayāpi<BR>
bhānamādṛtamṛ"ityuktam/ etena<BR>
avacchinnapratiyogitākatvasya tṛtīyāvibhaktyarthatvāt tasya prakāratayā<BR>
bhānasyaivocitatvāt<BR>
<BR>
<BR>
avacchinnapratiyogitākatvasambandhenetyuktirna yukteti śaṅkā<BR>
apastā/<BR>
<BR>
<BR>
nanu 'ghaṭatvena ghaṭo nāsti'<BR>
ityādāvayuktanyāne ghaṭatvasya<BR>
avacchinnapratiyogitākatvasambandhenābhāve 'nvayo vaktavyaḥ/ tathā ca ghaṭe<BR>
ghaṭatvasyānanvayāt ghaṭatvaviśiṣṭavaiśiṣṭyāvagāhitvaṃ nāstīti<BR>
'abhāvabuddhirviśiṣṭavaiśiṣṭyāvagāhitvamaryādāṃ nātiśete' iti<BR>
niyamasya bhaṅga itya āha - abhāvabuddhiriti/ 'ghaṭatvena ghaṭo<BR>
nāsti' ityākārakasyābhāvapratyayasyānubhavikatayā yatra<BR>
pratiyogitāvacchedakatvaṃ bhāsate<BR>
tadviśiṣṭavaiśiṣṭyāvagāhitvamabhāvabuddheriti niyamāsambhavaḥ/ tathā ca<BR>
tādṛśaniyamabhaṅgaiṣṭa eva iti bhāvaḥ/<BR>
<BR>
<BR>
astu tarhīti/ tathā ca ghaṭatvena ghaṭo<BR>
nāstīti pratītyā yathā svātantryeṇa bhāsamāne ghaṭatvādau<BR>
pratiyogitāvacchedakatvāvagāhanāt pratiyogiviśeṣaṇatāpannasyaiva<BR>
pratiyogitāvacchedakatvamiti niyamo nāstīti<BR>
samānādhikaraṇadharmāvacchinnapratiyogitākābhāvaḥ sidhyati, tathaiva<BR>
ghaṭatvena paṭo nāstīti pratītyāpi vyadhikaraṇe<BR>
ghaṭatve 'vacchedakatvāvagāhanāt<BR>
vyadhikaraṇadharmāvacchinnāpratiyogitākābhāvo 'pi sidhyatīti bhāvaḥ/<BR>
<BR>
<BR>
virodhivirahāditi/<BR>
pratiyogitāvacchedakaviśiṣṭaḥ pratiyogiyogitāśrayaḥ abhāvasya<BR>
virodhī/ ghaṭatvaviśiṣṭasya ghaṭasya sattveghaṭatvāvacchinnaghaṭābhāvaḥ na<BR>
sambhavati/ ghaṭaśūnyasthala eva tādṛśābhāva iti sa na kevalānvayī/<BR>
ghaṭatvena paṭābhāvastu ghaṭaviśiṣṭapaṭarūpavirodhyaprasiddhyā<BR>
tadabhāvāt paṭavati paṭaśūnye ca sarvatrāstīti<BR>
<BR>
<BR>
kevalānvayīti bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>sāmayikābhāvasyātiriktatvakhaṇḍanam</b><BR>
<BR>
<BR>
sāmayikābhāvo 'pi<BR>
atyantābhāva eva samayaviśeṣe pratīyamānaḥ/ ghaṭābhāvavati ghaṭānayane<BR>
atyantābhāvasya anyatra gamanābhāve 'pi apratīteḥ, ghaṭāpasaraṇe sati<BR>
pratīteḥ, bhūtalaghaṭasaṃyogaprāgabhāvadhvaṃsayoḥ<BR>
ghaṭatyantābhāvapratītiniyāmakatvaṃ kalpyate/ ghaṭavati<BR>
tatsaṃyogaprāgabhāvadhvaṃsayorasattvādeva atyantābhāvasyāpratītiḥ/<BR>
ghaṭāpasaraṇe tu saṃyogadhvaṃsasya sattvāt pratītiriti/<BR>
<BR>
<BR>
<b>prakāśikā</b><BR>
<BR>
<BR>
nanu bhūtalādau<BR>
ghaṭasattvadaśāyāṃ na tadabhāvabuddhiḥ anyadā tu jāyate/ ataḥ<BR>
sāmayikābhāvo 'tirikta evāṅgīkartavya iti vadantaṃ<BR>
nirākartumāha - sāmayiketi/ pratiyogivirahasamaye<BR>
pratīyamāno 'tyantābhāva eva sāmayikābhāvaḥ/ na tu<BR>
utpādavināśaśālyatirikta iti samuditor'thaḥ/ nanvevaṃ bhūtale<BR>
ghaṭasya ānayanadaśāyāmapi tadabhāvasya nityatvena tatpratyayāpattiḥ ata<BR>
āha - ghaṭābhāvavatīti/ niyāmakatvameva samupapādayati - ghaṭavatīti/<BR>
tattatkālāvacchinnabhūlādeve ghaṭādyabhāvasaṃsargatayā ghaṭakāle ca<BR>
tacchūnyakālaviśiṣṭabhūtalādirūpasaṃsargābhāvena tadā na<BR>
tadatyantābhāvabuddhirityapi draṣṭavyam/<BR>
<BR>
<BR>
<b>bālapriyā</b><BR>
<BR>
<BR>
na tu<BR>
utpādavināśaśālyatirikta iti/ pratiyogivirahakāle utpadyamānaḥ<BR>
pratiyogikāle vinaśyaṃścātyantābhāvaḥ sāmayiko 'tyantābhāvaḥ/ tathā<BR>
ca ghaṭādyatyantābhāvaḥ sāmayikātyantābhāvaḥ, śaśaśṛṅgādyatyantābhāvastu<BR>
traikāliko 'tyantābhāva iti teṣāmāśayaḥ/ dīpikākārāstu<BR>
sāmayikābhāvastu traikālikātyantābhāvāt nātiricyate/ sarvadā<BR>
vidyamāno 'pi samayaviśeṣe pratīyamānatvamātreṇa sāmayikābhāva<BR>
ityucyate, na tu samayaviśeṣe utpattimattvena/ nanu<BR>
sāmayikābhāvasya atyantābhāvādanatiriktatve ghaṭābhāvavati bhūtale<BR>
ghaṭānayanānantaramapi ghaṭātyantābhāvapratītiprasaṅgaḥ,<BR>
ghaṭātyantābhāvasya nityatvāt niṣkriyatvena anyatra agamanācca<BR>
ghaṭānayanānantaraṃ ghaṭavati bhūtale ghaṭātyantābhāvarūpaviṣayasattvāt<BR>
iti cet - na/ yataḥ ghaṭānayanānantaraṃ vidyamāno 'pi<BR>
ghaṭātyantābhāvo na pratīyate, ghaṭāpasaraṇānantaraṃ pratīyate, ataḥ<BR>
ghaṭātyantābhāvapratyakṣaṃ prati bhūtalaghaṭasaṃyogaprāgabhāvaḥ<BR>
bhūtalaghaṭasaṃyogadhvaṃsaśca prayojaka iti kalpyate/ ghaṭānayanānantaraṃ<BR>
tu bhūtalaghaṭasaṃyogadhvaṃsaśca sattvāt tatprāgabhāvo vā taddhvaṃso<BR>
vā nāstīti kāraṇābhāvāt na ghaṭātyantābhāvapratyakṣam/<BR>
ghaṭāpasaraṇānantaraṃ tu bhūtalaghaṭasaṃyogadhvaṃsasya sattvāt<BR>
ghaṭātyantābhāvapratyakṣaṃ bhavati/ evaṃ ca nityasyaivātyantābhāvasya<BR>
<BR>
<BR>
samayaviśeṣe<BR>
pratītitadabhāvayorupapattyā tadarthaṃ sāmayikābhāvo 'tiriktatayā na<BR>
svīkartavya iti nirūpayantīti<BR>
<BR>
<BR>
praghaṭṭakārthaḥ/<BR>
<BR>
<BR>
prakāśikāyāṃ<BR>
samādhānāntaramāha - tattatkālāvacchinneti/ yasmin ghaṭaśūnyakāle<BR>
bhūtale ghaṭātyantābhāvabuddhirbhavati<BR>
tādṛśaghaṭaśūnyakālāvacchinnabhūtalasvarūpameva bhūtalaghaṭātyantābhāvayoḥ<BR>
sambandhaḥ, ghaṭānayanānantaraṃ ca bhūtalasya ghaṭātyantābhāvasya ca sattve 'pi<BR>
ghaṭaśūnyaḥ yaḥ kālatadavacchinnabhūtalasvarūpātmakasya sambandhasyābhāvāt<BR>
na bhūtale ghaṭātyantābhāvapratītiriti bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>abhāvasyādhikaraṇātmakatvakhaṇḍanam</b><BR>
<BR>
<BR>
kevalādhikaraṇādeva nāstīti vyavahāropapattau abhāvaḥ na<BR>
padārthāntaramiti guravaḥ/ tanna-abhāvānaṅgīkāre kaivalyasya<BR>
nirvaktumaśakyatvāt/<BR>
<BR>
<BR>
<b>prakāśikā</b><BR>
<BR>
<BR>
nanvabhāvaḥ nāsti<BR>
atiriktaḥ padārthaḥ, yasmin adhikaraṇe 'ghaṭo nāsti' ityādipratyayaḥ<BR>
tasmin adhikaraṇe paṭādyabhāvatvakalpanenaiva tathā pratītinirvāhāt,<BR>
kḷptadharmiṇi dharmakalpanāyā akḷptadharmikalpanāto laghīyastvāditi<BR>
<BR>
<BR>
gurumatamāśaṅkya<BR>
nirācaṣṭe - kevaleti/ yadyapyananteṣu adhikaraṇeṣu<BR>
dharmakalpanāto 'tiriktaikadharmikalpanasyaiva laghīyastvāt<BR>
atroktanyāyasyānavatāraḥ/ kiṃ ca abhāvasyādhikaraṇasvarūpatve jalādau<BR>
vidyamānasya gandhādyabhāvasya<BR>
jalādirūpatvāditarendriyagrāhyatāpattirityādidūṣaṇāni prasphuranti,<BR>
tathāpi 'kevalādhikaraṇādeva' iti tadvacananirāsādeva<BR>
tannivṛttisambhave kimetānyapekṣitānītyālocya tadeva nirākaroti<BR>
- abhāvāvaṅgīkāra iti/ atiriktābhāvānaṅgīkāra ityarthaḥ/ atha<BR>
kimidaṃ kaivalyam? bhūtalasvarūpamiti cet - ghaṭavadbhūtalasyāpi<BR>
tadabhāvasvarūpatāpattvāta tadānīmapi ghaṭābhāvavattābuddhiprasaṅgaḥ/<BR>
ghaṭābhāvavattvamiti cet siddhamatiriktābhāvena, ataḥ<BR>
kaivalyanirvacanamaśakyamityāha - kaivalyasyeti/<BR>
<BR>
<BR>
<b>bālapriyā</b><BR>
<BR>
<BR>
yadyapyananteṣviti/<BR>
yeṣu yeṣu adhikaraṇeṣu ghaṭātyantābhāvapratītiḥ bhavati teṣu teṣu<BR>
adhikaraṇeṣu ghaṭābhāvatvakalpanāpekṣayā kḷpteṣu tāvatsvadhikaraṇeṣu<BR>
ekasya ghaṭātyantābhāvarūpasya dharmiṇaḥ kalpanaṃ laghutaramiti bhāvaḥ/ nanu<BR>
dharmikalpanāpakṣe abhāvarūpo dharmī abhāvatvarūpadharmaśca ityubhayaṃ<BR>
kalpanīyam/ dharmakalpanāpakṣe tu abhāvatvarūpadharmamātraṃ kalpanīyam/<BR>
dharmiṇāmadhikaraṇānāṃ kḷptatvāditi kuto lāghavāvakāśa ityato<BR>
dūṣaṇāntaramāha - kiṃ ceti/ abhāvaḥ yadyadhikaraṇasvarūpaḥ tarhi jale<BR>
vidyamānasya gandhābhāvasya jalasvarūpatayā 'yo guṇo yadindriyagrāhyaḥ,<BR>
tanniṣṭhā jātiḥ tadabhāvaśca tadindriyagrāhyaḥ' iti nyāyāt<BR>
gandhābhāvasya ghrāṇendriyagrāhyatayā gandhābhāvātmakasya jalasya<BR>
ghrāṇendriyagrāhyatvāpattiḥ, jalasya cakṣurādigrāhyatayā ghrāṇendriyāgrāhyatayā<BR>
ca talātmakasya gandhābhāvasya cakṣurādigrāhyatvāpattiḥ<BR>
ghrāṇendriyāgrāhyatvāpattirvā iti bhāvaḥ/<BR>
itarendriyagrāhyatāpattiriti/ ghrāṇetaracakṣurādigrāhyatāpattirityarthaḥ/<BR>
ityādidūṣaṇānīti/ abhāvasyādhikaraṇātmakatve<BR>
bhūtalaghaṭābhāvayorādhārādheyabhāvānupapattiḥ ādhārādheyatabhāvasya<BR>
bhedavyāpyatvāditi dūṣaṇamādipadagrāhyam/<BR>
<BR>
<BR>
<b>dīpikā</b><BR>
<BR>
<BR>
<b>abhāvābhāvasya<BR>
bhāvarūpatā</b><BR>
<BR>
<BR>
abhāvābhāvaḥ bhāva<BR>
eva/ nātiriktaḥ, anavasthāprasaṅgāt/ dhvaṃsaprāgabhāvaḥ prāgabhāvadhvaṃsaśca<BR>
pratiyogyeveti prāñcaḥ/ abhāvābhāvaḥ atirikta eva tṛtīyābhāvasya<BR>
prathamābhāvarūpatvāt na anavastheti navīnāḥ/<BR>
<BR>
<BR>
<b>prakāśikā</b><BR>
<BR>
<BR>
nanvabhāvasya<BR>
atiriktatve tadabhāvo 'pyatiriktaḥ, tasyāpyabhāvaḥ tathetyanavasthā<BR>
syādata āha - abhāvābhāva iti/ dhvaṃsetyādi/ dhvaṃsaprāgabhāvaḥ<BR>
pratiyogisvarūpaḥ, tatprāgabhāvarūpaśca/ prāgabhāvadhvaṃsastu<BR>
pratiyogisvarūpaḥ, taddhvaṃsarūpaśca ityasyārthaḥ avaseyaḥ/ tena<BR>
pratiyogiprāgabhāvadaśāyāmapi 'dhvaṃso bhaviṣyati' iti pratyayasya<BR>
pratiyogidhvaṃsadaśāyāmapi 'prāgabhāvo naṣṭaḥ' iti pratyayasya<BR>
copapattiḥ/ nanu kāle dravyatvaṃ nāsti iti pratyayaḥ na jāyate,<BR>
dravyatvābhāva iti tu jāyate iti vaiṣamyanirvāhāya nāstīti<BR>
pratyaye daiśikasambandhāvacchinnādheyatvabhānaṃ<BR>
<BR>
<BR>
kalpanīyam/ itthaṃ ca<BR>
ghaṭābhāvābhāvādeḥ ghaṭādirūpatvetviha ghaṭābhāvo nāstīti pratyayasya<BR>
bhramatvameva syāt/ bhāvasya viśeṣaṇatāviśeṣeṇa vṛttyanaṅgīkārāt/<BR>
ataḥ abhāvābhāvaḥ atiriktaḥ na tu bhāvarūpa iti navīnamataṃ darśayati -<BR>
abhāveti/ tarhi anavasthetyata āha - tṛtīyeti/<BR>
<BR>
<BR>
<b>bālapriyā</b><BR>
<BR>
<BR>
nanu<BR>
dhvaṃsaprāgabhāvaḥ prāgabhāvadhvaṃsaśca pratiyogyeva iti dīpikātaḥ<BR>
ghaṭadhvaṃsaprāgabhāvaḥ ghaṭaprāgabhāvadhvaṃsaśca ghaṭasvarūpa iti labhyate/<BR>
tathā sati ghaṭānutpattidaśāyāṃ 'ghaṭadhvaṃso bhaviṣyati' iti<BR>
ghaṭadhvaṃsaprāgabhāvaviṣayakapratītiḥ na syāt tadānīṃ ghaṭābhāvāt/ evaṃ<BR>
ghaṭadhvaṃsadaśāyāṃ 'ghaṭaprāgabhāvo naṣṭa' iti<BR>
ghaṭaprāgabhāvadhvaṃsaviṣayakapratītirnasyāt,<BR>
<BR>
<BR>
tadātmakasya<BR>
ghaṭasyābhāvādityataḥ tātparyamāha - dhvaṃsaprāgabhāva iti/<BR>
ghaṭadhvaṃsaprāgabhāvaḥ ghaṭasvarūpaḥ ghaṭaprāgabhāvasvarūpaśca/ tathā ca<BR>
ghaṭānutpattidaśāyāṃ ghaṭaprāgabhāvasya sattvāt tadātmakaṃ<BR>
ghaṭadhvaṃsaprāgabhāvaṃ viṣayīkurvan 'ghaṭadhvaṃso bhaviṣyati' iti<BR>
pratītiḥ udayate/ ghaṭotpatyanantaraṃ jāyamānā 'ghaṭadhvaṃso bhaviṣyati'<BR>
iti pratītistu ghaṭātmakaṃ ghaṭadhvaṃsaprāgabhāvaṃ viṣayīkaroti/ evaṃ<BR>
ghaṭaprāgabhāvadhvaṃsaḥ ghaṭasvarūpaḥ, ghaṭadhvaṃsasvarūpaśca/ ataḥ ghaṭakāle<BR>
'ghaṭaprāgabhāvo naṣṭaḥ' iti pratītiḥ ghaṭarūpaṃ ghaṭaprāgabhāvadhvaṃsaṃ<BR>
viṣayīkaroti/ ghaṭadhvaṃsakāle 'ghaṭaprāgabhāvo naṣṭaḥ' iti pratītiḥ<BR>
ghaṭadhvaṃsarūpaṃ ghaṭaprāgabhāvadhvaṃsaṃ viṣayīkaroti/ tathā ca na<BR>
kāpyanupapattiriti bhāvaḥ/<BR>
<BR>
<BR>
nanu kāle dravyatvaṃ<BR>
nāstītyādi/ kāle dravyatvaṃ nāstīti pratītiḥ na jāyate, kāle<BR>
dravyatvābhāva iti pratitistu jāyate/ tadarthaṃ nañapadaṃ<BR>
daiśikaviśeṣaṇatāsambandhāvacchinnādheyatvānvitābhāvabodhakamiti<BR>
vyutpattiḥ svīkaraṇīyā/ ghaṭe paṭatvaṃ nāstītyasya<BR>
ghaṭanirūpitadaiśikaviśeṣaṇatāsambandhāvacchinnādheyatāvān<BR>
paṭatvābhāva ityarthaḥ/ kāle kālikasambandhena dravyatvābhāvasya<BR>
sattve 'pi daiśikaviśeṣaṇatāsambāndhena dravyatvābhāvaṃ prati<BR>
samavāyasambandhena dravyatvasya virodhitatayakāle samavāyena<BR>
dravyatvasattvāt<BR>
kālanirūpitadaiśikaviśeṣaṇatāsambandhāvacchinnādheyatāvān<BR>
dravyatvābhāvo na bhavatīti kāle dravyatvaṃ nāstīti pratītiḥ na<BR>
bhavatīti vaktavyam/ itthaṃ ca bhūtale ghaṭābhāvo nāstīnti<BR>
pratītirapi ghaṭābhāvābhāve<BR>
bhūtalanirūpitadaiśikaviśeṣaṇatāsambandhāvacchinnādheyatvamavagāhata<BR>
iti vaktavyam/ ghaṭābhāvābhāvo yadi ghaṭasvarūpaḥ syāt tadā<BR>
bhāvānāṃ daiśikaviśeṣaṇatāsambandhena vṛtteranaṅgīkārāt<BR>
tatsambandhāvacchinnādheyatvābhāvavati ghaṭe tadavagāhitayā<BR>
tādṛśapratīterbhramatvaṃ syāt/ iṣyate tu pramātvam/ ataḥ abhāvābhāvaḥ<BR>
na bhāvarūpaḥ api tu atiriktaḥ/ na ca anavasthā/ ghaṭābhāvābhāvasya<BR>
atiriktatve 'pi ghaṭābhāvābhāvābhāvasya ghaṭābhāvarūpatvāṅgīṅkārāt<BR>
iti navīnānāmāśayaḥ/ navīnatarāstu bhāvānāmapi<BR>
daiśikaviśeṣaṇatāsambandhena vṛttiṃ aṅgīkurvanti/ tanmate<BR>
abhāvābhāvaḥ nātiriktaḥ/ etattattvaṃ kūṭaghaṭitalakṣaṇagādādharyāṃ<BR>
draṣṭavyam/<BR>
<BR>
<BR>
___________________________________________________________________________<BR>
<BR>
<BR>
<BR>
<BR>
<b>tarkasaṅgrahaḥ</b><BR>
<BR>
<BR>
<b>ṣoḍaśapadārthānāṃ saptapadārtheṣvantarbhāvaḥ</b><BR>
<BR>
<BR>
<b>AnTs_81     sarveṣāṃ padārthānāṃ yathāyatham ukteṣv antarbhāvāt saptaiva padārthā iti siddham //</b><BR>
<BR>
<BR>
sarveṣāmapi padārthānāṃ ukteṣveva antarbhāvāt saptaiva padārthā iti siddham/<BR>
<BR>
<b>dīpikā</b><BR>
<BR>
<BR>
nanu"pramāṇaprameyasaṃśayaprayojanadṛṣṭāntasiddhāntāvayavatarkan irṇayavādajalpavitaṇḍāhetvābhāsacchalajātinigrahasthānāṃ<BR>
tattvajñānāt niḥreyasādhigamaḥ"<BR>
[nyā. sū. 1-1-1] iti<BR>
nyāyasūtre ṣoḍaśapadārthānāmuktatvāt kathaṃ saptaivetya āha -<BR>
sarveṣāmiti/ sarveṣāṃ saptasvevāntarbhāva ityarthaḥ/"ātmaśarīrendriyārthabuddhimanaḥ<BR>
pravṛttidoṣapretyabhāvaphaladuḥkhāpavargāstu prameyam"iti<BR>
dvādaśabidhaṃ prameyam/ pravṛttiḥ-dharmādharmau/ rāgadveṣamohāḥ doṣāḥ/<BR>
rāgaḥ-icchā/ dveṣaḥ-manyuḥ/ mohaḥ-śarīrādau ātmabhramaḥ/<BR>
pretyabhāvaḥ-maraṇam/ phalam-bhogaḥ/ apavargaḥ-mokṣaḥ/ sa ca<BR>
svasamānādhikaraṇuduḥkhaprāgabhāvāsamānakālīnaduḥkhadhvaṃsaḥ/<BR>
prayojanam-sukhaprātiptaḥ duḥkhahāniśca/ dṛṣṭāntaḥ-mahānasādiḥ/<BR>
prāmāṇikatvena abhyupagator'thaḥ siddhāntaḥ/ nirṇayaḥ-niścayaḥ/ sa ca<BR>
pramāṇaphalam/<BR>
<BR>
<BR>
<b>prakāśikā</b><BR>
<BR>
<BR>
paramakāruṇikena<BR>
muninā duḥkhapaṅkanimagnaṃ janaṃ uddidhīrṃṣuṇā praṇītam"pramāṇaprameya"ityādisūtraṃ, tadvirodhaṃ parihartuṃ<BR>
ākṣipati - nanviti/ pratyakṣapramāṇasya dravye, anumānādīnāṃ ca<BR>
guṇe 'ntarbhāvasya sphuṭatvāt prameyādīnāṃ dravyādiṣvantarbhāvamāha -<BR>
ātmetyādinā/ ātmaśarīrendriyāṇāṃ dravye, arthasya pṛthivyādirūpasya<BR>
dravyādiṣu, buddheḥ guṇe, antarindriyasya manasaḥ dravye 'ntarbhāvaḥ/<BR>
evamagre 'pi yathāyathamantarbhāvaḥ draṣṭavyaḥ/ dharmādharmau iti/<BR>
tajjaniketyarthaḥ/ etacca sphuṭamākare/ rāgaḥ / icchāviśeṣaḥ/<BR>
maraṇamiti/ maraṇānantarabhāvi jananamityarthaḥ/ tathā ca padavyutpattiḥ<BR>
pretya mṛtvā bhāvaḥ jananamitiḥ/ caramaprāṇaśarīrasaṃyogadhvaṃsaḥ<BR>
maraṇam/ ādyaśarīraprāṇasaṃyogaḥ jananam/ muktātmasaṃyogadhvaṃsavataḥ<BR>
ghaṭasya muktatvāpattivāraṇāya - duḥkhadhvaṃsa iti/ duḥkhadhvaṃsavatāṃ<BR>
asmadādīnāmapi muktatvāpattivāraṇāya kālīnāntam/<BR>
anyadīyaduḥkhaprāgabhāvasamānakālikaduḥkhadhvaṃsavatāṃ<BR>
śukādyātmanāmapyamuktatvaprasaṅgāt svasamānādhikaraṇeti<BR>
duḥkhaprāgabhāvaviśeṣaṇam/ na ca<BR>
svasamānādhikaraṇaduḥkhāsamānakalīnetyanenaiva<BR>
suṣuptikālikaduḥkhadhvaṃsasyāpi agrimaduḥkhakṣaṇavṛttervāraṇāt<BR>
prāgabhāveti vyarthamiti vācyam/ yathāsanniveśe vaiyarthyābhāvāditi<BR>
dik/ saṃśayasya nirūpitatvāt prayojanasvarūpaṃ darśayati -<BR>
prayojanamiti/<BR>
<BR>
<BR>
<b>bālapriyā</b><BR>
<BR>
<BR>
pratyakṣapramāṇasya<BR>
dravya iti/ indriyaṃ pratyakṣapramākaraṇam/ tatra cakṣuṣaḥ tejasi,<BR>
rasanāyāḥ jale, ghrāṇasya pṛthivyām, tvacaḥ vāyau, śrotrasya<BR>
ākāśe 'ntarbhāvāt manasaḥ pṛthak dravyatvācca pratyakṣapramāṇasya<BR>
dravye 'ntarbhāva ityarthaḥ/ anumānādīnāṃ ca guṇa iti/<BR>
vyāptijñānamanumānam, sādṛśyajñānamupamānam, padajñānaṃ śabda<BR>
ityevamanumānādīnāṃ jñānarūpe guṇe 'ntarbhāva ityarthaḥ/<BR>
<BR>
<BR>
evamagre 'pīti/<BR>
pravṛttidoṣādīnāmapi yathāyathaṃ sapatasvevāntarbhāva ityarthaḥ/ nanu<BR>
pravṛtteḥ prayatnaviśeṣarūpatvāt dharmādharmayostu<BR>
adṛṣṭaviśeṣarūpatvāt 'pravṛttiḥ dharmādharmau' iti<BR>
dīpikāgrantho 'saṅgata ityata āha - tajjaniketyartha iti/<BR>
dharmādharmayorjanikā pravṛttirityarthaṃḥ/ kārye kāraṇopacāra iti<BR>
bhāvaḥ/ tathā ca pravṛtteḥ guṇe 'ntarbhāvaḥ/ sphuṭamākara iti/"pravṛttisādhano dharmādharmau pravṛttiśabdenoktau yathā annasādhanāḥ<BR>
prāṇāḥ"iti dvitīyasūtre bhāṣye,"pravṛttiphale dharmādharmau<BR>
āsmin sūtre pravṛttirityucyete/ kasmāt, tatsādhanatvāt annaṃ vai<BR>
prāṇinaḥ prāṇā iti yathā"iti saptadaśasūtre vārtike coktatvāt<BR>
pravṛtterdharmādharmajanakatvaṃ mūlagrantheṣu spaṣṭamiti bhāvaḥ/<BR>
icchāviśeṣa iti/ utkaṭecchetyarthaḥ/ tathā ca rāgasyecchātmake<BR>
guṇe 'ntarbhāvaḥ, dveṣasya guṇe, mithyājñānarūpasya mohasya ca<BR>
guṇe 'ntarbhāvaḥ/ mithyājñānaṃ nāma bhramātmakajñānam/ maraṇānantareti/<BR>
pretya-mṛtvā bhāvaḥ/ jananamiti vyutpattyā maraṇānantarakālikajanya<BR>
pretyabhāvaśabdārthaḥ/ caramasya prāṇaśarīrasaṃyogasya dhvaṃsaḥ maraṇam/<BR>
ādyaḥ śarīraprāṇasaṃyogaḥ janmaḥ/ tathā ca pretyabhāvasya saṃyogarūpe<BR>
guṇe 'ntarbhāvaḥ/ prāṇaśarīrasaṃyoge caramatvaṃ ca<BR>
svasajātīyaśarīravṛttiprāṇasaṃyogaprāgabhāvānadhikaraṇatvam/ ādyatvaṃ ca<BR>
svasajātīyaśarīravṛttiprāṇasaṃyogadhvaṃsānadhikaraṇatvam/<BR>
<BR>
<BR>
dīpikāyām phalaṃ<BR>
bhoga iti/ bhogo nāma sukhaduḥkhānubhavaḥ/ tathā ca phalasya<BR>
anubhavarūpajñānātmake gaṇe 'ntarbhāvaḥ/ svasamānādhikaraṇeti/<BR>
svasamānādhikaraṇaḥ yaḥ duḥkhaprāgabhāvaḥ/ tadasamānakālīna duḥkhadhvaṃsaḥ<BR>
mokṣa ityarthaḥ/ idānīmasmākaṃ vidyamānaḥ yatkiñcidduḥkhadhvaṃsaḥ<BR>
bhaviṣyadduḥkhaprāgabhāvasamānakālikaḥ/ muktau yaḥ duḥkhadhvaṃsaḥ saḥ<BR>
dukhaprāgabhāvāsamānakālikaḥ punarduḥkhasyājaniṣyamāṇatvāditi bhāvaḥ/<BR>
apavargalakṣaṇaghaṭakadalānāṃ prayojanamāha prakāśikāyām -<BR>
muktātmasaṃyogetyādinā/ duḥkhadhvaṃsaḥ ityatra duḥkhapadānupādāne<BR>
svasamānādhikaraṇaduḥkhaprāgabhāvāsamānakālīnaḥ dhvaṃsaḥ mokṣa iti<BR>
etāvanmātroktau muktātmano ghaṭasya ca yaḥ saṃyogaḥ taddhvaṃso 'pi<BR>
duḥkhaprāgabhāvāsamānakālīna iti tādṛśasaṃyogadhvaṃsavato<BR>
ghaṭasyāpi muktatvaṃ syāt/ tadvāraṇāya duḥkhadhvaṃsa ityuktam/<BR>
saṃyogadhvaso na duḥkhadhvaṃsa iti tasya na muktitvamiti bhāvaḥ/<BR>
<BR>
<BR>
nanu muktātmano<BR>
vibhutvāt yāvadghaṭasthiti ghaṭe muktātmasaṃyogo 'styeveti<BR>
taddhvaṃsavatvaṃ ghaṭasya kathaṃ bhavet/ ghaṭe naṣṭe tu<BR>
muktātmaghaṭasaṃyogadhvaṃsasattve 'pi ghaṭasyābhāvāt sutarāṃ na ghaṭasya<BR>
muktatvamiti kathamiyamāśaṅkā? atrocyate - ghaṭaḥ ādau kutrañcit<BR>
pradeśe 'sti, tadā tatpradeśāvacchedena muktātmaghaṭasaṃyogo 'sti/ sa<BR>
eva ghaṭaḥ pradeśāntaraṃ nītaścet pūrvapradeśāvacchinnātmasaṃyogo<BR>
naśyati, pradeśāntarāvacchedena anyaḥ saṃyogo jāyate/ tathā cānaṣṭe<BR>
<BR>
<BR>
eva ghaṭe<BR>
pradeśaviśeṣāvacchinnamuktātmasaṃyogadhvaso 'stīti ghaṭasya<BR>
muktatvaprasaṅga ityāśayāt/ duḥkhadhvaṃsavatāmiti/ tathā ca<BR>
duḥkhadhvaṃso mokṣa ityetāvanmātroktau saṃsāriṇāmasmadādīnāmapi<BR>
suṣuptikāle duḥkhadhvaṃsasattvāt muktatvāpattiḥ/ tadvāraṇāya<BR>
kālīnāntam/ adya vidyamānasya asmadīya duḥkhadhvaṃsasya<BR>
śvobhāviduḥkhaprāgabhāvasamānakālīnatvāt<BR>
tādṛśaduḥkhaprāgabhāvāsamānakālīnatvaṃ nāstīti na muktitvamiti<BR>
bhāvaḥ/ anyadīyeti/ tathā ca duḥkhaprāgabhāve svasamānādhikaraṇeti<BR>
viśeṣaṇānupādāne muktānāṃ śukādīnāṃ yo duḥkhadhvaṃsaḥ saḥ<BR>
śukādyanyasaṃsāryātmavṛtti yat bhāvi duḥkhaṃ<BR>
tatprāgabhāvasamānakālīnameva bhavatīti<BR>
tadasamānakālīnaduḥkhadhvaṃsavatvābhāvāt śukādīnāmamuktatvaṃ syāt/<BR>
tadvāraṇāya svasamānādhikaraṇeti viśeṣaṇam/ tadupādāne ca svaṃ<BR>
śukātmavṛttiḥ duḥkhadhvaṃsaḥ tadadhikaraṇaṃ śukātmā tadvattitvaṃ<BR>
anyadīyaduḥkhaprāgabhāve nāstīti na tatsamānakālīnatvamādāya<BR>
pūrvoktadoṣa iti bhāvaḥ/<BR>
<BR>
<BR>
nanu<BR>
svasamānādhikaraṇaduḥkhāsamānakālīnetyevāstu, kiṃ<BR>
tādṛśaduḥkhaprāgabhāvāsamānakālīneti viśeṣaṇena/ na ca asmākaṃ<BR>
suṣuptau yo duḥkhadhvaṃsaḥ tasya duḥkhasamānakālīnatvaṃ nāsti,<BR>
suṣuptau duḥkhābhāvāt/ tathā ca<BR>
duḥkhāsamānakālīnaduḥkhadhvaṃsasatvāt asmākaṃ muktatvāpattibhavet<BR>
duḥkhāsamānakālīnetyuktau/ duḥkhaprāgabhāvāsamānakālīnetyuktau tu<BR>
suṣuptau asmāsu bhāviduḥkhaprāgabhāvo 'stīti tadātanaduḥkhadhvaṃsasya<BR>
duḥkhaprāgabhāvasamānakālīnatvāt vāraṇamiti vācyam/ dhvaṃsasya<BR>
dhvaṃsāsambhavena suṣupitakāliko yo duḥkhadhvaṃsaḥ tasya<BR>
jāgratkṣaṇe 'pyanuvartamānatayā jāgratkāle yaddukhaṃ<BR>
tatsamānakālīnatvamastīti<BR>
samānādhikaraṇaduḥkhāsamānakālīnatvābhāvāt vāraṇaṃ bhavatīti<BR>
duḥkhaprāgabhāvāsamānakālīnatvaparyantasyānāvaśyakatvāt ityāśayena<BR>
śaṅkate - na ca sbasamānādhikaraṇeti/<BR>
<BR>
<BR>
samādhatte -<BR>
yathāsaṃniveśa iti/ yadyapi duḥkhāsamānakālīnatvaviśeṣaṇena vāraṇaṃ<BR>
bhavati, tathāpi duḥkhaprāgabhāvāsamānakālīnatvenāpi vāraṇasambhavāt<BR>
tasya na vaiyarthyathmati bhāvaḥ/ na ca laghunāduḥkhāsamānakālīnatvenaiva<BR>
vāraṇe guruṇaḥ duḥkhaprāgabhāvāsamānakālīnatvaviśiṣaṇasya<BR>
vaiyarthyameveti vācyam/ yatra gurudharmaghaṭakena laghudharmeṇa nirvāhaḥ<BR>
tatraiva gurudharmasya vaiyarthyam/ prakṛte tu<BR>
duḥkhāsamānakālīnatvatvāvacchinnābhāvaḥ duḥkhāsamānakālīnatvam/<BR>
<BR>
<BR>
duḥkhaprāgabhāvasamānakālīnatvatvāvacchinnābhāvaḥ<BR>
duḥkhaprāgabhāvāsamānakālīnatvam/ anayoścābhāvayoḥ<BR>
pratiyogitāvacchedakabhedena bhinnatvāt ekasmin abhāve 'nyasya<BR>
ghaṭakatvābhāvāt na vaiyathyavikāśa ityāśayāt/ nanu<BR>
svatvasyānanugatatayā tadghaṭitamukterapyanekatvena muktipadasya<BR>
nānārthakatvāpattiḥ ityata āha - digiti/ atrānuyogini svatvaṃ na<BR>
vivakṣitam, kiṃ tu pratiyogini/ tathā ca<BR>
svasamānādhikaraṇaduḥkhaprāgabhāvasamānakālīnaṃ yadyatsvaṃ<BR>
tattadvyaktibhedaviśiṣṭaduḥkhadhvaṃso mokṣaḥ/ evaṃ ca<BR>
tādṛśabhedakūṭaviśiṣṭatvopalakṣitaduḥkhadhvaṃsatvasya<BR>
sakalamuktisādhāraṇatayā na muktipadasya nānārthakatāpattiriti bhāvaḥ/<BR>
irttha cāpavargasya mokṣe 'ntarbhāvaḥ/ saṃśayasya<BR>
ayathārthānubhavarūpatvasya pūrvamuktatvāt jñānarūpe guṇe 'ntarbhāvaḥ ukta<BR>
ityāśayena mūle saṃśayasyākathanam/ tadāha - saṃśayasya<BR>
nirūpitatvāditi/ sukhaprāptirnāma sukhameva/ duḥkhahāniśca<BR>
duḥkhadhvaṃsaḥ/ tathā ca prayojanasya guṇe 'bhāve cāntarbhāṃvaḥ/ dṛṣṭāntasya<BR>
yathāyathaṃ dravyaguṇādiṣvantarbhāvaḥ/ siddhānto 'pi dravyādirūpa eva/<BR>
prāmāṇikatvena svīkṛtārthasyaiva siddhāntatvāt/ nirṇayasya jñānarūpe<BR>
guṇe 'ntarbhāvaḥ/ avayavānāṃ śabdarūpatayā prāguktatvāt<BR>
guṇe 'ntarbhāvaḥ, tarkasyāroparūpatāyā uktatvāt<BR>
bhramātmakajñāne 'ntarbhāvaḥ iti tayoḥ atrākathanam/<BR>
vādajalpavitaṇḍānāṃ śabdarūpatayā guṇe 'ntarbhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>kathānirūpaṇam</b><BR>
<BR>
<BR>
tattvabubhutsoḥ<BR>
kathā vādaḥ/ ubhayasādhanavatī vijigīṣukathā jalpaḥ/ svapakṣasthāpanāhīnā<BR>
aparapakṣavidalanamātrāvasānā vitaṇḍā/ kathā nāma<BR>
nānāvaktṛkapūrvottarapakṣapratipādakavākyasandarbhaḥ/<BR>
<BR>
<BR>
<b>prakāśikā</b><BR>
<BR>
<BR>
ubhayasādhanavatīti/<BR>
parapakṣanirākaraṇasvapakṣasādhanavatī/ idaṃ ca vitaṇḍāyāṃ<BR>
ativyāptivāraṇāyeti dhyeyam/ svapakṣeti/ atra vijigīṣu<BR>
kathetyanuvartate/ nāneti/ ekena pūrvapakṣaḥ kriyate, anyena ca<BR>
samādhānam, evaṃ krameṇa<BR>
<BR>
<BR>
nānākartṛkatvaṃ<BR>
vākyasamūhasyāvaseyam/<BR>
<BR>
<BR>
<b>bālapriyā</b><BR>
<BR>
<BR>
parapakṣetyādi/<BR>
vijigīṣukathā jalpaḥ ityetāvanmātroktau vitaṇḍāyāmativyāptiḥ/<BR>
ataḥ svapakṣasādhanavatītyuktam/ parapakṣanirākaraṇasvapakṣasādhanavatītyatra<BR>
parapakṣanirākaraṇamapi jalpe āvaśyakamiti sūcanāya antarbhāvitam,<BR>
nātivyāptyādivāraṇāya/ vijigīṣupadenaiva vādasya vāraṇasambhavāta/<BR>
duṣṭaheturūpāṇāṃ hetvābhāsānāṃ yathāyathaṃ dravyādiṣvantarbhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>chalanirūpaṇam</b><BR>
<BR>
<BR>
abhiprāyāntareṇā<BR>
pratyuktasyārthāntaraṃ parikalpya dūṣaṇaṃ chalam/<BR>
<BR>
<BR>
<b>prakāśikā</b><BR>
<BR>
<BR>
chalamiti/ yathā<BR>
'navakambalo 'yaṃ devadattaḥ' iti nūtanatātparyeṇa prayuktasya<BR>
navatvasaṅkhyāviśiṣṭamarthāntaraṃ parikalpya kaścit dūṣayati 'nāsya<BR>
nava kambalāḥ santi ati daridratvāt' ityādi/<BR>
<BR>
<BR>
<b>bālapriyā</b><BR>
<BR>
<BR>
chalamapi<BR>
śabdarūpatvāt guṇe 'ntarbhavati/<BR>
<BR>
<BR>
<b>dīpikā</b><BR>
<BR>
<BR>
<b>jātinirūpaṇam</b><BR>
<BR>
asaduttaraṃ jātiḥ/<BR>
<BR>
<BR>
<b>prakāśikā</b><BR>
<BR>
<BR>
asaduttaramiti/<BR>
uttarasya asatvaṃ tu svāsādhakatāsādhāraṇyena parāsādhakatāsādhakatayā<BR>
svavyāghātakatvam/ tathā ca svavyāghātamuttaraṃ jātiriti lakṣaṇaṃ<BR>
paryavasyati/<BR>
<BR>
<b>bālapriyā</b><BR>
<BR>
<BR>
svāsādhakatāsādhāraṇyeneti/ paramatāsādhakatvasādhanāya hi<BR>
jātirūpamuttaramucyate/ taccet svamatāsādhakatāmapi sādhayet tadā<BR>
jātirityarthaḥ/ parakīyahetoḥ parāsādhakatve sādhyamāne<BR>
svakīyahetoḥ svāsādhakatvamapi yena bhavati tat<BR>
<BR>
<BR>
jātyuttaramiti bhāvaḥ/<BR>
paramatabādhanārthaṃ ucyamānamuttaraṃ svamatamapi vihanti cet<BR>
tādṛguttaraviśeṣo jātiriti phalitor'thaḥ/<BR>
<BR>
<BR>
<b>dīpikā</b><BR>
<BR>
<BR>
sādharmya-<BR>
vaidharmya-utkarṣa-<BR>
apakarṣa-varṇya-avarṇya-vikalpa-sādhya-prāpti-aprāpti-prasaṅga-prati dṛṣṭānta-anutpatti<BR>
<BR>
<BR>
<BR>
-saṃśaya-prakāraṇa-ahetu- arthāpatti-aviśeṣa-upapatti-upalabdhi -<BR>
anupalabdhi - nitya - anitya - kāryaṃ-akārya-samā jātayāḥ/<BR>
<BR>
<BR>
<b>prakāśikā</b><BR>
<BR>
<BR>
<b>sādharmyasamālakṣaṇam</b><BR>
<BR>
<BR>
tadabāntarabhedāt<BR>
darśayati - sādharmyetyādinā/ dvandvānte śruyamāṇasya samāśabdasya<BR>
pratyekaṃ yogaḥ/ sādharmyasamā vaidharmyasametyādayaḥ caturviśatiḥ<BR>
jātayaḥ/ sādharmyeṃṇa sthānāhetudūṣakamuttaram sādharmyasamā/ yathā<BR>
ātmā<BR>
<BR>
<BR>
sakriyaḥ<BR>
kriyāhetuguṇavattvātṛ loṣṭavat, kriyā hetuguṇaścātra<BR>
kriyājanakavāyusaṃyogādireveti sthāpanāyamuttaram - 'yadi<BR>
sakriyasādharmyāt sakriyaḥ tadā vibhutvarūpaniṣkrayasādharmyāt niṣkriya<BR>
eva kiṃ na syāta/ na ca atra kiṃñcit vinigamakamasti' iti/<BR>
<BR>
<BR>
<b>bālapriyā</b><BR>
<BR>
<BR>
sādharmyasamāyāḥ<BR>
sodāharaṇaṃ lakṣaṇamāha - sādharmyeṇeti/ vādinā svasādhyasādhanārthaṃ<BR>
hetau prayukte sati prativādinaḥ dṛṣṭāntasādṛśyamātrāvaṣṭabdhena<BR>
hetunā vādyabhimatasādhyābhāvasādhanamukhena vādyuktahetoḥ<BR>
svasādhyāsādhakatvasādhakamuttaraṃ sādharmyasametyathaiḥ/ yathā ātmetyādi/<BR>
yo yaḥ kriyāhetubhūtaguṇavān sa kriyāvān;<BR>
<BR>
<BR>
yathā loṣṭaḥ<BR>
kriyāhetubhūtavāyusaṃyogarūpaguṇavattvāt kriyāvān tadvat<BR>
ātmāpi tādṛśaguṇavattvāt kriyāvān iti vādinokte sati,<BR>
prativādī vadati 'yadi kriyāhetuguṇavattvena rūpeṇa loṣṭasādṛśyāt<BR>
ātmanaḥ kriyāvattvaṃ tarhi yathā paramamahatparimāṇavataḥ ākāśasya<BR>
niṣkriyatvaṃ tathā ātmano 'pi paramamahatparimāṇavattvāt niṣkriyatvaṃ<BR>
kiṃ na-syāt; ātmā niṣkriyaḥ paramamahatparimāṇavattvāt<BR>
ākāśavadityapi vaktuṃ śakyatvāt' iti dūṣayati/ etādṛśaṃ dūṣaṇaṃ<BR>
sādharmyasametyarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>vaidharmyasamālakṣaṇam</b><BR>
<BR>
<BR>
vaidharmyeṇa<BR>
dūṣakamuttaram vaidharmyasamā/ yathā tatraiva kriyāvato loṣṭasya<BR>
sādharmyāt yadi kriyāvānātmā, tadā vibhutvarūpatadvaidharmyāt<BR>
niṣkriya eva kiṃ na syāt/ na hi tatsādharmyāt kriyāvatā bhavitavyam,<BR>
tadvaidharmyāt niṣkriyeṇa na bhavitavyam ityatra kiñcit<BR>
niyāmakamasti iti/<BR>
<BR>
<BR>
<b>bālapriyā</b><BR>
<BR>
<BR>
evaṃ<BR>
dṛṣṭāntāvṛttidharmavattvarūpeṇa dṛṣṭāntavaidhārmyeṇa vādyuktahetoḥ<BR>
svasādhyāsādhakatvakathanaṃ vaidharmyaṃsamā/ vibhutvarūpeti/ vibhutvaṃ<BR>
paramamahatparimāṇavattvam/ tathā ca vādinā ātmā kriyāvān<BR>
kriyāhetuguṇavattvāt loṣṭavat ityukte, ātmā niṣkriyaḥ<BR>
sakriyaloṣṭavidharmatvāt iti prativādī vadati/ sakriye loṣṭe<BR>
vidyamānasya dharmasya sattvāt<BR>
<BR>
<BR>
ātmā loṣṭavat<BR>
sakriyaścet loṣṭe avidyamānasya vibhutvasya ātmani sattvāt ātmā<BR>
niṣkriya eva kuto na syāditi dūṣanaṃ vaidharmyasametyuktaṃ bhavati/<BR>
<BR>
<BR>
<b>prakāśikā</b><BR>
<BR>
<BR>
<b>utkarṣasamālakṣaṇam</b><BR>
<BR>
<BR>
paroktasādhanādeva<BR>
tadavyāpakasya dharmasya pakṣe āpādanam utkarṣasamā/ yathā śabdo 'nityaḥ<BR>
kṛtakatvāt ghaṭavat ityādau kaścidevamāha 'yadi kṛtakatvena<BR>
hetunā śabdaḥ ghaṭavadanityaḥ syāt, tarhi tenaiva śabdaḥ<BR>
ghaṭavadaśrāvaṇo 'pi syāt' iti/<BR>
<BR>
<BR>
<b>bālapriyā</b><BR>
<BR>
<BR>
utkarṣasamāyā<BR>
lakṣaṇamāha - paroktasādhanādeveti/ pareṇa svasādhyasādhanāya yo<BR>
heturucyate tenaiva tādṛśahetoravyāpako yaḥ dharmaḥ tasya pakṣe<BR>
prasañjanaṃ utkarṣasametyarthaḥ/ yathā śabdo 'nityaḥ kṛtakatvādityatra<BR>
kaścidāha - yadi kṛtakatvena hetunā śabdaḥ ghaṭavadanityaḥ tarhi<BR>
tenaiva hetunā śabdaḥ ghaṭavad aśrāvaṇo 'pi syāditi/ atra hetoḥ<BR>
kṛtakatvasya avyāpakaḥ dharmaḥ aśrāvaṇatvaṃ tasya pakṣe āpādanaṃ kriyate/<BR>
īdṛśamuttaraṃ utkarṣasamā/"vyāptimapuraskṛtya<BR>
pakṣadṛṣṭāntānyatarasmin sādhyasādhanānyatareṇa<BR>
<BR>
<BR>
avidyamānadharmaprasañjanaṃ<BR>
utkarṣasamaḥ/ yathā śabdo 'nityaḥ kṛtakatvāt iti sthāpanāyām<BR>
anityatvaṃ kṛtakatvaṃ ca ghaṭe rūpasahacaritam, ataḥ śabdo 'pi rūpavān<BR>
syāt/ evaṃ śrāvaṇaśabdasādharmyāt kṛtakatvāt ghaṭo 'pi śrāvaṇaḥ<BR>
syādaviśeṣāt"iti viśvanāthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>apakarṣasamālakṣaṇam</b><BR>
<BR>
<BR>
paroktadṛṣṭāntasādharmyeṇa pakṣe parābhimatadharmāntarasya<BR>
abhāvasādhanam apakarṣasamā/ yathā tasminneva anumāne 'yadi<BR>
kṛtakatvena śabdaḥ ghaṭavadanityaḥ syāt tarhiṃ tenaiva śabdo<BR>
ghaṭavadaśrāvaṇo 'pi syāt' iti/<BR>
<BR>
<BR>
<b>bālapriyā</b><BR>
<BR>
<BR>
avidyamānadharmaprasañjanaṃ utkarṣaṃsamā/ vidyamānadharmābhāvaprasañjanaṃ<BR>
apakarṣasamā/ tadāha - paroktadṛṣṭāntasādharmyeṇeti/ pareṇa vādinā<BR>
ukto yo dṛṣṭāntaḥ tatsādharmyeṇa pakṣe vādyabhimatasya<BR>
arthāntarasyābhāvasādhanam apakarṣasamā/ yathā śabdo 'nityaḥ<BR>
kṛtakatvāt iti vādinokte prativādī vadati - yadi<BR>
kṛtakatvarūpāt ghaṭasādharmyāt śabdo ghaṭavadanityaḥ tarhi tasmādeva<BR>
hetoḥ śabdaḥ ghaṭavat aśrāvaṇo 'pi syāditi/ atra pakṣe śabde<BR>
anityatvavat vādyabhimataṃ arthāntaraṃ śrāvaṇatvaṃ tadabhāvasya prasañjanaṃ<BR>
kriyate iti samanvayaḥ/"sādhye dharmābhāvaṃ dṛṣṭāntāt<BR>
prasajato 'pakarṣasamaḥ"iti bhāṣyam/<BR>
<BR>
<BR>
<b>prakāśikā</b><BR>
<BR>
<BR>
<b>varṇyasamālakṣaṇam</b><BR>
<BR>
<BR>
varṇyasya<BR>
sthāpanīyasya dṛṣṭāntadharmasya pakṣe sādhanam varṇyasamā/ yathā<BR>
pūrvoktānumāne 'kriyājanakanodanākhyasaṃyogavattvāt loṣṭādeḥ<BR>
bhavatu kriyāvattvam/ ātmanastu kriyāvattve<BR>
tajjanakanodanākhyasaṃyogavattvamapi syāt' iti/<BR>
<BR>
<BR>
<b>bālapriyā</b><BR>
<BR>
<BR>
varṇyasamāṃ lakṣayati<BR>
- varṇyasyeti/ dṛṣṭānte vidyamānasya pakṣe sthāpanīyasya sādhanaṃ<BR>
varṇyasamā/ yathā ātmā kriyāvān kriyāhetuguṇavattvāt<BR>
loṣṭavaditi vādinokte prativādī uttarayati-loṣṭādeḥ<BR>
kriyājanakanodanākhyasaṃyogavattvāt kriyāvattvaṃ bhavatu/ ātmanastu<BR>
kriyāvattve loṣṭavat kriyājanakanodanākhyasaṃyogavānātmā<BR>
bhavediti/ īdṛśamuttaraṃ varṇyasamā/"khyāpanīyo varṇyo<BR>
viparyayādavarṇyaḥ"iti bhāṣyam/<BR>
<BR>
<BR>
<b>prakāśikā</b><BR>
<BR>
<BR>
<b>avarṇyasamālakṣaṇam</b><BR>
<BR>
<BR>
sādhyahetvordharmayorapi pakṣe tulyatāsādhanam avarṇyasamā/<BR>
yathā tatraivānumāne loṣṭādigatanodanādirūpakriyāhetuguṇavattvaṃ<BR>
ātmanyasiddham/ tathā ca tulyatayā yathā asiddhena kriyāhetuguṇena<BR>
ātmanikriyāvattvaṃ sādhyate, tathā tādṛśena kriyāvattvena<BR>
tajjanakaguṇavattvamapi kimiti na sādhyate niyāmakābhāvāt iti/<BR>
<BR>
<BR>
<b>bālapriyā</b><BR>
<BR>
<BR>
avarṇyasamāmāha - sādhyahetvoriti/ pakṣe<BR>
sādhyahetvordvayorapi tulyatvāt yat vādidūṣakamuttaraṃ<BR>
tadavarṇyasamā/ yathā ātmā sakriyaḥ kriyāhetuguṇavattvāt loṣṭavat<BR>
ityanumāne eva ātmani kriyāvattvamapi asiddham,<BR>
kriyāhetunodanākhyasaṃyogavattvamapyasiddham/ tatrāsiddhena<BR>
nodanākhyena kriyāhetuguṇena ātmanaḥ sakriyatvaṃ sādhyate cet<BR>
asiddhena kriyāvattvena kriyājanakanodanākhyasaṃyogavattvamapi kuto na<BR>
sādhyate niyāmakābhāvāt ityevaṃ yaduttaraṃ tadavarṇyasametyarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>vikalpasamālakṣaṇam</b><BR>
<BR>
<BR>
dṛṣṭāntavikalpaṃ<BR>
pradarśya dārṣṭāntikavikalpakathanaṃ vikalpasamā/ yathā tatraiva anumāne<BR>
'kriyāhetuguṇayuktaṃ kiñcit laghu, yathāsa vāyuḥ, evaṃ<BR>
kriyāhetuguṇayuktaṃ kiñcit kriyāvat syāt yathā loṣṭādi<BR>
kiñcidakriyam yathā ātmā/ pūrvavikalpo bhavati ayaṃ tu na<BR>
bhavatītyatra kiṃ nayāmakaṃ syāt' iti/<BR>
<BR>
<BR>
<b>bālapriyā</b><BR>
<BR>
vikalpasamāmāha -<BR>
dṛṣṭāntāvikalpaṃ pradarśyeti/ dṛṣṭānte vividhaṃ kalpaṃ pradarśya<BR>
dārṣṭāntike 'pi vividhakalpapradarśanaṃ vikalpasametyarthaḥ/ yathā<BR>
pūrvokte ātmā sakriyaḥ kriyāhetuguṇavattvāt ityanumāne eva<BR>
kriyāhetuguṇayuktaṃ kiñcit guru yathā<BR>
<BR>
<BR>
loṣṭādi kiñcillaghu<BR>
yathā vāyuḥ, evaṃ kiṃyāhetuguṇayuktaṃ kiñcitsakriyaṃ yathā ghaṭādi,<BR>
kiñcidakriyaṃ yathā ātmā/ tatra pūrvo vikalpa eva samīcīṃnaḥ ayaṃ tu<BR>
vikalpaḥ na samīcīnaḥ ityatra niyāmakaṃ kimapi nāsti/ tathā ca<BR>
kriyāhetuguṇavattve samāne 'pi kasyacit sakriyatvamityapi<BR>
sambhavatīti tena hetunā ātmano niṣkriyattvamevāstu iti rītyā<BR>
yaduttaraṃ tat vikalpasamā/<BR>
<BR>
<BR>
<b>prakāśikā</b><BR>
<BR>
<BR>
<b>sādhyasamālakṣaṇam</b><BR>
<BR>
<BR>
dṛṣṭāntasya<BR>
pakṣatulyatākathanam sādhyasamā/ sādhyaśabdo 'tra pakṣavācī/ yathā tatraiva<BR>
yadi 'yathā loṣṭaḥ tathā ātmā' iti tvayā ucyate tadā 'yathā ātmā<BR>
tathā loṣṭaḥ' ityapyāyātam/ tathā ca yadyātmani kriyāvattvaṃ sādhyate<BR>
tarhi loṣṭe 'pi tatsādhanīyam neti cettarhi yathā loṣṭaḥ tathā<BR>
ātmeti na vācyam/ 'loṣṭasadṛśa ātmā, nātmasadṛśo<BR>
<BR>
<BR>
loṣṭaḥ' ityatra<BR>
niyāmakābhāvāt iti/<BR>
<BR>
<BR>
<b>bālapriyā</b><BR>
<BR>
<BR>
sādhyasamāmāha -<BR>
dṛṣṭāntasya pakṣatulyatākathanamiti/ sādhyate 'sminniti vyutpattyā<BR>
sādhyaśabdaḥ pakṣavācī/ dṛṣṭāntaḥ pakṣatulya ityāpādanaṃ sādhyasamā/<BR>
śiṣṭaṃ spaṣṭam/"hetvādyavayavasāmarthyayogī dharmaḥ sādhyaḥ tra<BR>
dṛṣṭānte prasajataḥ sādhyasamaḥ/ yadi yathā loṣṭaḥ tathā ātmā,<BR>
prāptastarhi yathā ātmā tathā loṣṭa iti/ sādhyaścāyamātmā<BR>
kriyāvāniti kāmaṃ loṣṭo 'pi sādhyaḥ/ atha naivam, na tarhi yathā<BR>
loṣṭaḥ tathā ātmā"iti bhāṣyam/<BR>
<BR>
<BR>
<b>prakāśikā</b><BR>
<BR>
<BR>
<b>prāptisamālakṣaṇam</b><BR>
<BR>
<BR>
prāptyā<BR>
pratyavasthānam prāptisamā/ prāptiśca sādhyahetvoḥ<BR>
sāmānādhikaraṇyam/ yathā tatraiva kriyāhetuguṇavattvenaiva kimiti<BR>
kriyāvattvaṃ sādhyate kimiti kriyāvattvena tādṛśaguṇavattvaṃ na<BR>
ubhayoraviśeṣāt iti/<BR>
<BR>
<BR>
<b>bālapriyā</b><BR>
<BR>
<BR>
prāptisamāmāha -<BR>
prāptyā pratyavasthānamiti/ sādhyena saha ekādhikaraṇavṛttitvaṃ<BR>
hetorasti cet hetunā sākaṃ ekādhikaraṇavṛttitvaṃ<BR>
sādhyasyāpyastītyaṅgīkaraṇīyam/ tathā ca sādhyasāmānādhikaraṇyaṃ<BR>
puraskṛtya hetunā sādhyaṃ sādhyate cet hetusāmānādhikaraṇyaṃ<BR>
puraskṛtya sādhyenaiva hetuḥ sādhyatām/ evaṃ ca ātmā kriyāvān<BR>
kriyāhetuguṇavattvāt itivat ātmā kriyāhetuguṇavān<BR>
kriyāvattvāt ityapi sādhyatām aviśeṣāt iti pratyavasthānaṃ<BR>
prāptisametyarthaḥ/ ubhayoraviśeṣāditi/ ubhayoḥ<BR>
sāmānādhikaraṇyāviśeṣādityarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>aprāptisamālakṣaṇam</b><BR>
<BR>
<BR>
aprāptyā<BR>
pratyavasthānam aprāptisamā/ yathā tatraiva pūrvoktadoṣādaprāptasya<BR>
hetoḥ sādhyasādhakatvaṃ vācyam, tathā cāprāptatvāviśeṣāt sarvaḥ<BR>
sarvaṃ sādhayet iti/ ayameva hetuḥ sādhyābhāvaṃ kimiti na<BR>
sādhayet/ sādhyameva tu sādhayedityatra vinigamakābhāvāt iti/<BR>
<BR>
<BR>
<b>bālapriyā</b><BR>
<BR>
<BR>
aprāptisamāmāha -<BR>
aprāptyā pratyavasthānamiti/ aprāptiḥ sādhyahetvoḥ<BR>
asāmānādhikaraṇyam/ atraivaṃ vikalpaḥ kartavyaḥ/ ātmā kriyāvān<BR>
kriyāhetuguṇavattvāt ityukte ayaṃ hetuḥ sādhyasamānādhikaraṇaḥ<BR>
san sādhyaṃ sādhayati vā? sādhyāsamānādhikaraṇaḥ san sādhyaṃ sādhayati<BR>
vā? ādye sāmānādhikaraṇyāviśeṣāt sādhyenāpi kuto na hetuḥ<BR>
sādhyata iti pratyavasthānāt prāptisamā/ dvitīye<BR>
asāmānādhikaraṇyāviśeṣāt sādhyamiva anyat sarvaṃmapi hetuḥ kuto<BR>
na sādhayet/ tathā ca sarvaḥ sarvaṃ sādhayet/ tathā heturyathā<BR>
sādhyenāsamānādhikaraṇo 'pi sādhyaṃ sādhayati tathā<BR>
sādhābhāvenāsamānādhikaraṇatvāt sādhyābhāvameva kuto na<BR>
sādhayet? iti rītyā pratyavasthānam - dūṣaṇakathanam<BR>
aprāptisametyarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>prasaṅgasamālakṣaṇam</b><BR>
<BR>
<BR>
sādhanaparamparāpraśnaḥ prasaṅgasamā/ yathā kriyāvattve<BR>
kriyāhetuguṇavattvaṃ sādhanam/ tatra kiṃ sādhanam? na hi sādhanaṃ vinā<BR>
kasyacit siddhirasti/ evaṃ tatrāpi kiṃ sādhanamityādi/<BR>
<BR>
<BR>
<b>bālapriyā</b><BR>
<BR>
<BR>
prasaṅgasamāṃ<BR>
lakṣayati - sādhanaparamparāpraśna iti/ sādhanaparamparā viṣayakaḥ praśnaḥ<BR>
prasaṅgasamā/"sādhanasyāpi sādhanaṃ vaktavyamiti<BR>
prasaṅgena pratyavasthānaṃ prasaṅgasamaḥ"iti bhāṣyam/ śiṣṭaṃ<BR>
spaṣṭam/<BR>
<BR>
<BR>
<b>prakāśikā</b><BR>
<BR>
<BR>
<b>pratidṛṣṭāntasamālakṣaṇam</b><BR>
<BR>
<BR>
dṛṣṭāntāntareṇa<BR>
sādhyābhāvasādhanam pratidṛṣṭāntasamā/ yathā 'tatraiva loṣṭadṛṣṭāntena<BR>
kriyāvattve sādhite niṣkriyākāśadṛṣṭāntena ātmano niṣkriyattvameva<BR>
kiṃ na syāt/ loṣṭadṛṣṭāntena kriyāvattvaṃ ākāśadṛṣṭāntena<BR>
<BR>
<BR>
niṣkriyattvaṃ na ityatra<BR>
niyāmakābhāvāt' iti/<BR>
<BR>
<BR>
<b>bālapriyā</b><BR>
<BR>
<BR>
pratidṛṣṭāntasamāmāha - dṛṣṭāntāntareṇeti/ ātmā kriyāvān<BR>
kriyāhetuguṇayuktatvāt loṣṭavat iti loṣṭadṛṣṭāntena<BR>
kriyāvattvaṃ sādhyate cet ātmā niṣkriyaḥ<BR>
kriyāhetuvāyusaṃyogavattvāt ākāśavat ityākāśadṛṣṭāntena<BR>
kuto na sādhayituṃ śakyata iti prakṛtasādhyaśūnyaṃ dṛṣṭāntaṃ pradarśya<BR>
dūṣaṇodbhāvanaṃ pratidṛṣṭāntasamā/"kriyāvān ātmā<BR>
kriyāhetuguṇayogāt loṣṭavat ityukte pratidṛṣṭānta upādīyate<BR>
kriyāhetuguṇayuktaṃ ākāśaṃ niṣkriyaṃ dṛṣṭathmati/ kaḥ punarākāśasyaṃ<BR>
kriyāhetuguṇaḥ, vāyunā saṃyogaḥ"iti bhāṣyam/<BR>
<BR>
<BR>
<b>prakāśikā</b><BR>
<BR>
<BR>
<b>anutpattisamālakṣaṇam</b><BR>
<BR>
<BR>
anutpattyā<BR>
pratyavasthānam anutpattisamā/ yathā 'ghaṭo na nityaḥ janyaikātvāt'<BR>
ityādau kaścidāha - yadi janyaikatvaṃ anityatve pramāṇam tadā ghaṭe<BR>
ekatvotpatteḥ pūrvaṃ tadabhāvāt nityatvam/ nityaścet tarhi anutpanna<BR>
eveti/<BR>
<BR>
<BR>
<b>bālapriyā</b><BR>
<BR>
<BR>
anutpattisamāmāha -<BR>
anutpattyā pratyavasthānamiti/ janyaikatvāditi/ janyaṃ ca tat ekatvaṃ ca<BR>
janyaikatvam, tasmāt/ anutpanna eveti/ tathā ca anityatvaṃ<BR>
bādhitāmiti bhāvaḥ/"tathā ca sādhanāṅgapakṣahetudṛṣṭāntānāṃ<BR>
utpatteḥ prāk hetvabhāva ityanutpattyā pratyavasthānaṃ anutpattisamaḥ/<BR>
utpatteḥ pūrvaṃ hetvādyabhāvena pratyavasthānasyaiva lakṣaṇatvāt"iti<BR>
viśvanārthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>saṃśayasamālakṣaṇam</b><BR>
<BR>
<BR>
sādhāraṇadharmaṃ<BR>
pradarśyaṃ saṃśayodbhāvanaṃ saṃśayasamā/ yathā 'śabdo 'nityaḥ<BR>
kāryatvāt' ityādau 'śabdasya anityaghaṭena saha kāryatvarūpaṃ<BR>
sādharmyaṃ yathā asti tathā nityena śabdatvena saha śrāvaṇapratyakṣaviṣayatvaṃ<BR>
sādharmyaṃ astīti ubhayasādharmyadarśanāt saṃśayaḥ syāt/ ekapariśeṣe<BR>
niyāmakābhāvāt' iti/<BR>
<BR>
<BR>
<b>bālapriyā</b><BR>
<BR>
<BR>
saṃśayasamāmāha -<BR>
sādhāraṇadharmaṃ pradarśyeti/ spaṣṭārtham/"nityānityasādharmyāditi<BR>
saṃśayakāraṇopalakṣaṇam/ tena samānadharmadarśanādi<BR>
yatkiñcitsaṃśayakāraṇabalāt saṃśayena pratyavasthānaṃ saṃśayasamaḥ"iti<BR>
viśvanāthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>prakaraṇasamālakṣaṇam</b><BR>
<BR>
<BR>
vādyuktahetoḥ<BR>
sādhyaviparītasādhakahetvantarodbhāvanam prakaraṇasamā/<BR>
satpratipakṣodāharaṇameva atrodāharaṇaṃ bodhyam/<BR>
<BR>
<BR>
<b>bālapriyā</b><BR>
<BR>
<BR>
prakaraṇasamāmāha<BR>
vādyaktahetoriti/ śabdaḥ anityaḥ kṛtakatvāt ghaṭavat iti vādinā<BR>
anityatvasādhanāya kṛtakatvahetau ukte sati tādṛśahetusādhyasya<BR>
anityatvasya viparītaṃ yat śabdaḥ nityaḥ śrāvaṇatvāt śabdatvavat<BR>
ityevaṃ prayujyamānaṃ hetvantaram śrāvaṇatvākhyaṃ tadudbhāvanena<BR>
pratyavasthānaṃ prakaraṇasametyarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>ahetusamālakṣaṇam</b><BR>
<BR>
<BR>
kālatraye 'pi<BR>
hetutvāsambhavena ahetutvakathanam ahetusamā/ yathā<BR>
'kāryatvādirūpasādhanaṃ sādhyādanityatvāt pūrvakālavṛtti cet<BR>
tadānityatvarūpasādhyasya tadānīmabhāvāt kasya sādhakam/ atha<BR>
paścātkālavṛtti cet tadā pūrvakāle sādhanābhāvāt kasya<BR>
sādhyamanityatvam/ yadi ca ubhayaṃ ekakālavṛtti tadā kiṃ kasya sādhanaṃ<BR>
kiṃ kasya sādhyam/ vinigamakābhāvāditi/ hetusameti pāṭhe tu<BR>
kālatraye 'pi hetutvasya asambhavakathanaṃ hetusametyarthaḥ/<BR>
<BR>
<b>bālapriyā</b><BR>
<BR>
<BR>
ahetusamāṃ<BR>
lakṣayati - kālatraye 'pīti/ kālatraye 'pi hetutvāsambhavakathanapūrvakaṃ<BR>
ahetutvakathanam ahetusamā/<BR>
<BR>
<BR>
kasya sādhakamiti/<BR>
anityatvasya kāryatvaṃ na sādhakamityarthaḥ/ pūrvakālāvacchedena<BR>
avidyamānasya sādhyasya hetuḥ kathaṃ<BR>
<BR>
sādhako bhavet<BR>
iti bhāvaḥ/ kasya sādhyamanityatvamiti/ anityatvaṃ kāryatvasya sādhyaṃ<BR>
na bhavatītyarthaḥ/ kālatrayaśabdena kāryakālatatpūrvakālatatpaścātkālāḥ<BR>
vivakṣitāḥ/"heturahetunā na viśiṣṭayate/ ahetunā<BR>
sādharmyāt pratyavasthānam ahetusamaḥ"iti bhāṣyam/<BR>
<BR>
<BR>
<b>prakāśikā</b><BR>
<BR>
<BR>
<b>arthāpattisamālakṣaṇam</b><BR>
<BR>
<BR>
arthāpattipuraskāreṇa sādhyābhāvodbhāvanam arthāpattisamā/<BR>
yathā"pūrvoktānumāne śabdasya anityasādharmyādanityatvaṃ yadi, tadā<BR>
arthāpattyā siddhaṃ nityasādharmyāt nityatvamapi ekatarāvadhāraṇe<BR>
niyāmakābhāvāt"iti/<BR>
<BR>
<BR>
<b>bālapriyā</b><BR>
<BR>
<BR>
arthāpattisamāṃ<BR>
lakṣayati - arthāpattipuraskāreṇeti/ śabdaḥ anityaḥ kṛtakatvāt iti<BR>
anityena ghaṭena kṛtakatvasādharmyāt śabdaḥ anityaḥ ityukte<BR>
arthādāpadyate nityasādharmyāt nitya iti/ asti ca nityena ākāśena<BR>
asparśatvarūpaṃ sādharmyaṃ śabdasya iti śabdo nitya eva kiṃ na<BR>
syādityevam arthāpattipūrvakaṃ dūṣaṇodbhāvanaṃ<BR>
arthāpattisametyarthaḥ/"arthāpattyā pratipakṣaṃ sādhayataḥ<BR>
arthāpattisamaḥ/ yadi prāyatnānantarīyakatvāt anityasādharmyāt<BR>
anityaḥ śabda iti, tadā arthādāpadyate nityasādharmyāt nitya iti/<BR>
asti tvasya nityena sādharmyaṃ asparśatvam"iti bhāṣyam/<BR>
ekatarāvadhāraṇa iti/ anityasādharmyādanityatvamevetyavadhāraṇa<BR>
ityarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>aviśeṣasamālakṣaṇam</b><BR>
<BR>
<BR>
sarvāviśeṣaprasaṅgodbhāvanam aviśeṣasamā/ yathā tatraiva<BR>
'yadi kṛtakatvādinā anityaghaṭādisādharmyeṇa śabdasya anityatvaṃ tadā<BR>
prameyatvādirūpeṇa tatsādharmyeṇa sarvasyaivānityatvaṃ syāt/<BR>
maduktasādharmyeṇa tatsidhyati, na tu tvaduktenetyatra niyāmakābhāvāt'<BR>
iti/<BR>
<BR>
<BR>
<b>bālapriyā</b><BR>
<BR>
<BR>
aviśeṣasamāṃ<BR>
lakṣayati - sarvāviśeṣaprasaṅgodbhāvanamiti/ śabdo 'nityaḥ<BR>
kṛtakatvāt ityatra ekasya dharmasyaś kṛtakatvādeḥ śabde ghaṭe ca<BR>
sattvāt yadi śabdaghaṭayoranityatvenāviśeṣa ucyate, tadā<BR>
sarveṃṣāmaviśeṣaprasaṅgaḥ/ sattvaprameyatvādirūpasya ekasya dharmasya<BR>
sarveṣu sattvāt/ tathā ca<BR>
sanmātravṛttidharmeṇāviśeṣāpādanamaviśeṣasamā/ tathā ca sarveṣāmabhede<BR>
pakṣādivibhāgo na syāt/ sarveṣāmekajātīyatve 'vāntarajātyucchedaḥ,<BR>
sarveṣāmanityatve jātyādivilaya iti viśvanāthaḥ nirūpayati/<BR>
<BR>
<BR>
<b>prakāśikā</b><BR>
<BR>
<BR>
<b>upapattisamālakṣaṇam</b><BR>
<BR>
<BR>
ubhayapakṣasādharmyeṇa<BR>
sādhanopapattikathanam upapattisamā/ yathā 'yadi anityatvasādhanaṃ<BR>
kāryatvamupapadyata iti śabdasyānityatvaṃ tadā nityatvasādhanamapi<BR>
kiñcidupapadyata iti nityatvaṃ kiṃ na syāt' iti/<BR>
<BR>
<BR>
<b>bālapriyā</b><BR>
<BR>
<BR>
upapattisamāṃ<BR>
lakṣayati - ubhayapakṣasādharmyeṇeti/ dvayorapi pakṣayoḥ sādhanamupapadyata<BR>
iti kathanam upapattisamā/ śabdasya anityatvapakṣe yathā sādhane<BR>
kāryatvamupapadyate, tathā śabdanityatvapakṣe 'pi sādhanaṃ<BR>
śrāvaṇatvādikamupapadyata iti dvayorapi pakṣayoḥ<BR>
sādhanasyopapannatvākhyaṃ samānadharmaṃ puraskṛtya pratyavasthānam<BR>
upapattisameti yāvat/<BR>
<BR>
<BR>
<b>prakāśikā</b><BR>
<BR>
<BR>
<b>upalabdhisamālakṣaṇam</b><BR>
<BR>
<BR>
vādyupadarśitasādhanābhāve 'pi sādhyasya upalabdhikathanam<BR>
upalabdhisamā/ yathā śabdo 'nityaḥ prayatnānuvidhāyitvāt ghaṭavat<BR>
ityatra prayatnaṃ vināpi vāyunodanavāśāt vṛkṣaśākhābhaṅgajanyasya<BR>
śabdasya upalabdheḥ<BR>
<BR>
<BR>
na<BR>
prayatnānuvidhāyitvaṃ śabde 'sti iti/<BR>
<BR>
<BR>
<b>bālapriyā</b><BR>
<BR>
<BR>
upalabdhisamāṃ<BR>
sodāharaṇaṃ lakṣayati - vādyakteti/ vādinā nirdiṣṭasya<BR>
kāraṇasyābhāve 'pi sādhyopalambhāt pratyavasthānam upalabdhisamaḥ/ tathā<BR>
hi - parvato vahnimān dhūmāt ityādikaṃ vahnyavadhāraṇārthaṃ<BR>
ucyate, na tatsambhavati, dhūmaṃ vinā ālokādito 'pi vahnisiddheḥ/<BR>
tathā ca na tasya sādhakatvamiti pratikūlatarkaḥ iti viśvanāthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>anupalabdhisamālakṣaṇam</b><BR>
<BR>
<BR>
vādinānupalabdhivaśāt kasyacit padārthasya anaṅgīkāre<BR>
anupalabdhivaśādeva vādyabhimatasyāpi yatkiñcitpadārthasya abhāvasādhanam<BR>
anupalabdhisamā/ yathā - 'jalādeḥ vidyamānasyāpi āvaraṇavaśāt<BR>
yathānupalabdhiḥ tathā uccāraṇātpūrvaṃ śabdasya vidyamānasyāpi<BR>
āvaraṇavaśāt anupalabdhiḥ ityetanmataṃ vādināṃ<BR>
dūṣyate-yadyāvaraṇavaśāt śabdo nopalabhyete, tadā jalādyāvaraṇamiva<BR>
śabdādyāvaraṇamapyupalabhyeteti/ atrottaram-yadi bhavadbhiḥ<BR>
anupalabdhita āvaraṇaṃ nābhyupeyate tadā anupalabdherapi<BR>
anupalabdhyābhāvo siddhe tadabhāvāt āvaraṇābhāvāsiddhau<BR>
āvaraṇasiddhiḥ' iti/<BR>
<BR>
<BR>
<b>bālapriyā</b><BR>
<BR>
<BR>
anupalabdhisamāṃ<BR>
lakṣayati - vādineti/ naiyāyikaistāvat śabdānityatvaṃ evaṃ sādhyate<BR>
- yadi śabdaḥ nityaḥ syāt tarhi uccāraṇāt prāk kuto<BR>
nopalabhyate/ na hi ghaṭādyāvaraṇakuḍyādivat śabdasyāvaraṇamasti,<BR>
tadanupalabdheriti/ tatraivaṃ jātivādī<BR>
pratyavatiṣṭhate-yadyāvaraṇānupalabdheḥ āvaraṇābhāvaḥ sidhyati tadā<BR>
āvaraṇānupalabdherapyanupalambhāt āvaraṇānupalabdherapyabhāvaḥ<BR>
sidhyet/ tathā ca anupalabdhipramāṇakaḥ āvaraṇābhāvo na syāt api tu<BR>
āvaraṇopapattireva syāditi śabdanityatve noktaṃ bādhakaṃ yuktamiti/<BR>
itthaṃ ca evaṃrūpeṇa pratyavasthānam anupalabdhisametyartha iti<BR>
viśvanāthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>nityasamālakṣaṇam</b><BR>
<BR>
<BR>
dharmasya<BR>
nityatvānityatvavikalpāt dharmiṇo nityatvasādhanam nityasamā/ yathā<BR>
'śabdasya yat anityatvaṃ bhavadbhiḥ ucyate tat nityaṃ anityaṃ vā/<BR>
yadi nityaṃ tadā śabdavṛttereva tasya sadātanatvāt śabdasyāpi<BR>
tathātvamāgatam/ atha anityaṃ tadā śabde kadācit<BR>
anityatvābhāvo 'stīti nitya eva śabda ityubhayathāpi śabdasya<BR>
nityatvam' iti/<BR>
<BR>
<BR>
<b>bālapriyā</b><BR>
<BR>
<BR>
nityasamāṃ lakṣayati<BR>
- dharmasyeti/ śabdasyāpi tathātvamāgatamiti/ śabdasyāpi nityatvaṃ<BR>
prasaktamityarthaḥ/ dharmiṇaṃ vinā dharmasya sthityabhāvena dharmasyānityatvasya<BR>
nityatve sadātanatve dharmī śabdo 'pi nityaḥ syāditi bhāvaḥ/ śabde<BR>
anityatvasya nityaṃ sarvakālaṃ svīkāre anitye śabde nityatvaṃ<BR>
syādityāpādanaṃ nityasamā iti viśvanārthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>anityasamālakṣaṇam</b><BR>
<BR>
<BR>
anityadṛṣṭāntasādharmyāt sarvānityatvaprasaṅgodbhāvanam<BR>
anityasamā/ yathā 'yadi anityena ghaṭane sādṛśyāt śabdaḥ anityaḥ<BR>
ityucyate tadā yena kenacit dharmeṃṇa sarvasyaiva tatsadṛśatvāt<BR>
sarvasyānityatvaprasaṅgaḥ' iti/<BR>
<BR>
<BR>
<b>bālapriyā</b><BR>
<BR>
<BR>
anityasamāṃ<BR>
lakṣayati - anityadṛṣṭānteti/ anityena ghaṭena sādharmyāt<BR>
(kṛtakatvarūpāt) anityaḥ śabda iti bruvataḥ asti ghaṭenānityena<BR>
sarvabhāvānāṃ sādharmyaṃ (sattvādirūpam) iti sarvasya<BR>
anityatvamaniṣṭaṃ sampadyate/ so 'yaṃ anityatvena pratyavasthānāt<BR>
anityasama iti bhāṣyam/ vyāptimapuraskṛtya<BR>
yatkiñciddṛṣṭāntasādharmyeṇa sarvasya<BR>
<BR>
<BR>
sādhyavattvāpādanāt<BR>
anityasamā/ sādhyapadādaviśeṣasamāto vyavacchedaḥ tatra sarvāviśeṣa<BR>
evāpadyate na tu sarvasya sādhyavattvam iti viśvanārthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>kāryasamālakṣaṇam</b><BR>
<BR>
<BR>
vādyuktahetoḥ<BR>
anyakoryeṇāpi sambhavābhidhānaṃ kāryaṃsamā/ yathā tatraiva<BR>
prayatnānuvidhāyitvaṃ ubhayathāpi sambhavati ghaṭādivat<BR>
śabdasvarūpotpattau jalādivat āvarakanivṛttau ca ubhayatrāpi<BR>
prayatnānuvidhāyitvadarśanāt/ tathā ca tasya<BR>
āvarakanivṛttirūpakāryāntarasya sambhavāt nānityatvaniyatatvaṃ<BR>
iti/ kvacit kāraṇasameti pāṭhaḥ/ tasyāpi 'kāraṇasya<BR>
prayatnānuvidhāyitvasya ubhayatra śabdasyotpattau tadāvarakanivṛttau ca<BR>
samatvābhidhānam' iti rītyā ukta evārthe paryavasānamavaseyam/ atra<BR>
granthagauravabhayāt sūkṣmaprakārāḥ na darśitāḥ ityabhiyuktairanyatra<BR>
te 'nusandheyāḥ/<BR>
<BR>
<BR>
<b>bālapriyā</b><BR>
<BR>
<BR>
kāryasamāṃ lakṣayati<BR>
- vādyuktahetoriti/ yathā śabdaḥ anityaḥ prayatnānuvidhāyitvāt<BR>
ityatra prayatnānuvidhāyitvaṃ kāryadvaye 'sti svarūpotpattau<BR>
āvarakanivṛttau ceti/ tatra svarūpotpattyabhiprāyeṇa vādinokte<BR>
jātivādala āha āvarakanivṛttāveva prayatnānuvidhāyitvasyopayogaḥ<BR>
na svarūpotpattāviti śabdasyānityatvaṃ na sidhyatīti/ evaṃrītyā<BR>
pratyavasthānaṃ kāryasametyarthaḥ/<BR>
<BR>
<BR>
atredamavadheyam-keṣucit grantheṣu<BR>
sādharmyasamā vaidharmyasamā ityādirūpeṇa strīliṅgatayā samaśabdaḥ<BR>
prayujyate, keṣucittu sādharmyasamaḥ vaidharmyasamaḥ ityādirūpeṇa<BR>
pulliṅgatayā prayujyate/ tatra jāterviśeṣyatvavivakṣāyāṃ samaśabdasya<BR>
strīliṅgatvam/ nyāyasūtrakārastu-'sādharmyavaidharmyasamau'<BR>
ityādirūpeṇa pulliṅgatayaiva nirdiśati/ tasyāyaṃ bhāvaḥ - vādyaktasya<BR>
pratiṣedhaḥ kila jātivādinā kriyate, tatra pratiṣeghaśabdaḥ pulliṅga<BR>
iti tadanurodhena samaśabdasya pulliṅgeteti/ taduktaṃ<BR>
nyāyapariśuddhau vedāntadeśikaiḥ -"akṣapādīyeṣu ca<BR>
jātiviśeṣalakṣaṇasūtreṣu pulliṅgāntasamaśabdanirdeśaḥ<BR>
svapakṣasthāpanaparapakṣapratikṣeparūpeṇa vibhāge pratyavasthāne<BR>
pratiṣedhabhāgenātra jātitvaṃ vivakṣitam<BR>
ityuktarūpajātiviśeṣābhiprāya ityāhuḥ"iti/ nyāyabhāṣyakārādayo 'pīti pratiṣedhaśabdasya sūtre<BR>
bahulaṃ prayogāt pratiṣedhaśabdamādāyeva samaśabde<BR>
pulliṅganirvāhaṃ manyante/ viśvanāthanyāyapañcānanastu<BR>
'sādharmyasamādayo jātivikalpāḥ/ vividhaḥ kalpaḥ vikalpaḥ prabhedaḥ'<BR>
iti vadan vikalpaśabdānusāreṇa samaśabdasya pulliṅgatāṃ<BR>
nirvahati/ evaṃ vādinā sādhane kriyāmāṇe tatra prativādinā<BR>
udbhāvyamānaḥ asaduttaraviśeṣaḥ jātiḥ/ tasya jātiśabdavācyatā<BR>
jāyamānatvanibandhanā/ tathā ca"sādharmyavaidharmyābhyām<BR>
pratyavasthānam jātiḥ"iti/ kathāyāṃ pravṛttayoḥ<BR>
vādiprativādinoḥ madhye vādinā sādhane kṛte<BR>
yathāvasthitottarasphurtirahitasya jigīṣoḥ prativādinaḥ mukhāt<BR>
<BR>
<BR>
yaḥ kaścit<BR>
hetvābhāsaḥ avaśāt āgataḥ jāyamāna eva bhavati na tu jātaḥ san<BR>
kāryakaro 'pītyāśayena avadhāraṇārthatayā jātiśabdaḥ pravartata iti<BR>
uttamūruvīrarāghavācāryasvāminaḥ nirūpayanti/ te eva svāminaḥ<BR>
sāmyārthakasamaśabdaghaṭanasya tātparyamevaṃ varṇayanti -<BR>
vādiprativādiprayuktayorheṃtvoḥ(?) sāmyam, vādiprativādinorapi<BR>
sāmyaṃ ca samaśabdena lakṣyate/ sūtre samaśabdaḥ<BR>
pratiṣedharūpahetuviśeṣaṇībhūtaḥ hetugataṃ sāmyaṃ darśayati/ athāpi<BR>
vaktṛgatasāmyamapi vivakṣitam/ tadāha vārtikakāraḥ -"samīkaraṇārthaṃ prayogasamaḥ/ sādharmyameva samaṃ tasya prayogasya sa<BR>
sādharmyasamaḥ"iti/ atra samīkaraṇārthamityanena vastutaḥ<BR>
sāmyābhāve 'pi samīkaraṇoddheśo jñāpyate/ na hi saddhetorasaddhetunā<BR>
nirākaraṇaṃ sāmyāpādanaṃ vā bhavati/ kena kasya samīkaraṇamiti cet<BR>
- vādinā prativādinaḥ samīkaraṇam/ tathā ca prativādinā<BR>
svāpakarṣaparihārārthamantataḥ samīkaraṇārthaṃ jātiprayogaḥ kriyata<BR>
ityuktaṃ bhavati/ deśikacaraṇāstu nyāyapariśuddhau jātiprayogaḥ<BR>
kriyata ityuktaṃ bhavati/ deśikacaraṇāstu nyāyapariśuddhau<BR>
jātivādiprayuktahetoḥ paraghātakatvavat svavyāghātakatvamapyastīti<BR>
tadeva sāmyaṃ samaśabdena pratipādyata iti nirvahanti/<BR>
<BR>
<BR>
evaṃ caturviśatidhā nirdiṣṭadāsu jātiṣu<BR>
kāsāṃcit jātīnāṃ lakṣaṇeṣu pariśīralyamāneṣu samānatvaṃ<BR>
sthūladṛṣṭyā pratīyate/ tataḥ nāmabhedamātramiti śaṅkā avatarati/<BR>
tatrāpi sūṣmadṛṣṭyā vicāryaṃmāṇe lakṣaṇeṣu bhado 'vagantuṃśakyate/ tadetanmanasi nidhāyāha - atra granthagauravabhayāt<BR>
sūkṣmaprakārāḥ na darśitāḥ iti/ kiṃ ca āsāṃ<BR>
<BR>
<BR>
jātīnāṃ saptāṅgāni<BR>
bhavantīti udayanācārthaiḥ nyāyapariśiṣṭasyānte -<BR>
<BR>
<BR>
"lakṣyaṃ lakṣaṇamutthitiḥ sthitipadaṃ mūlaṃ<BR>
phalaṃ śātanaṃ<BR>
<BR>
<BR>
jātīnāṃ<BR>
saviśeṣametadakhilaṃ pravyaktamuktaṃ rahaḥ"//<BR>
<BR>
<BR>
iti ślokārdheṃna<BR>
pratipāditam/ tatra prativādinā yat asaduttaramucyate tadeva<BR>
lakṣyam/ tasya sādharmyaṃsamādiṣu yatrānatarbhāvaḥ tallakṣaṇameva lakṣaṇam/<BR>
utthitirnāma janma/ sthiteḥ padaṃ sthitipadaṃ jātyuttarasthiteḥ āśrayaḥ/<BR>
asatisādhanaprayoge jātyuttarāpravṛtteḥ dūṣyo hetureva<BR>
sthitipadatvena vivakṣitaḥ/ īdṛśajātiprayogasya mūlaṃ<BR>
sādharmyādyākārakadarśanam/ phalaṃ tu vādinaḥ svoktahetau prativādinā<BR>
duṣṭatvabhramotpādanam/ śātanaṃ vādinā prativādyuktasyāsaduttarasya<BR>
jātirūpasya nirākaraṇam/ sūtrakārastu jātyuttarasya<BR>
nirākaraṇaprakāraṃ pratijāti viśadaṃ pratipāditavān/ saptāṅgakatvaṃ<BR>
tu nyāyapariśiṣṭe tatra tatra sūcitameva/ sarvamidaṃ vistarabhayāt<BR>
atropekṣitamiti bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>nigrahasthānanirūpaṇam</b><BR>
<BR>
<BR>
vādinaḥ<BR>
apajayahetuḥ nigrahasthānam/<BR>
<BR>
<BR>
<b>prakāśikā</b><BR>
<BR>
<BR>
nigrahasthānaṃ<BR>
lakṣayati - vādina iti/ idaṃ ca yadyapi chalādāvapyasti<BR>
tathāpyarthāntarādirūpanigrahasthānamadhye 'ntarbhāvāt adoṣaḥ/<BR>
chalatvādināpi jñānasyopayogitvāt pṛthigupādānaṃ<BR>
hetvābhāsavat/<BR>
<BR>
<BR>
<b>dīpikā</b><BR>
<BR>
<BR>
pratijñāhāniḥ,<BR>
pratijñāntaram, pratijñāvirodhaḥ, pratijñāsannyāsaḥ, hetvantaram,<BR>
arthāntaram, nirarthakam, avijñātārthakam, apārthakam, aprāptakālam,<BR>
nyūnam, adhikam, punaruktam, ananubhāṣaṇam, ajñānam, apratibhā,<BR>
vikṣepaḥ, matānujñā, paryanuyojyopekṣaṇam, niranuyojyānuyogaḥ,<BR>
apasiddhāntaḥ, hetvābhāsāśca nigrahasthānāni/ śeṣaṃ sugamam/<BR>
<BR>
<BR>
<b>prakāśikā</b><BR>
<BR>
<BR>
<b>pratijñāhānilakṣaṇam</b><BR>
<BR>
<BR>
tasyāvāntarabhedān daśayati -- pratijñetyādinā/ yatra<BR>
pratijñātārthaviruddhābhyupagamaḥ pratijñātārthaparityāgo vā tatra<BR>
pratijñāhāniḥ/ yathā 'śabdo 'nityaḥ pratyakṣaguṇatvāt' ityatra<BR>
'so 'yam gakāraḥ' ityādipratyabhijñābalātpareṇa bādhe udbhāvite<BR>
'astu tarhi nityaḥ śabdaḥ' iti nityatvamaṅgīkurvan vādī śabdasya<BR>
anityatvapratijñāṃ jahāti/<BR>
<BR>
<BR>
<b>bālapriyā</b><BR>
<BR>
<BR>
pratijñāhāniṃ<BR>
lakṣayati - yatra pratijñātārtheti/ pratijñātasya sādhyasya yat viruddhaṃ<BR>
tadaṅgīkāraḥ pratijñātasya sādhyasya tyāgo vā pratijñāhāniḥ/ idaṃ<BR>
ca"sādhyadharmapratyanīkena dharmeṇa pratyavasthite pratidṛṣṭāntadharmaṃ<BR>
svadṛṣṭānte 'bhyanujānan pratijñāṃ jahātīti pratijñāhāniḥ"ityādi bhāṣyānusāri lakṣaṇam/ viśvanāthastu -"svapakṣeparapakṣadharmābhyanujñā pratijñāhāniḥ/ svayaṃ<BR>
viśiṣyābhihitaparityāga iti phalitārthaḥ/ seyaṃ<BR>
pakṣahetudṛṣṭāntasādhyatadanyahānibhedāt pañcadhā bhāvati/ yathā śabdaḥ<BR>
anityaḥ kṛtakatvāt ityukte<BR>
pratyabhijñābādhitaviṣayo 'yamityuttarite astu tarhi ghaṭa eva pakṣa<BR>
iti/ evaṃ tatraiva śabdo 'nityaḥ aindriyakatvāt ityukte<BR>
hetoranaikāntikatvamiti pratyukte astu kṛtakatvāditi heturiti/<BR>
evaṃ parvato vahnimān dhūmāt ālokavadityukte dṛṣṭāntaḥ<BR>
sādhanavikala iti pratyukte astu tarhi mahānasaviditi/ evaṃ atraiva<BR>
siddhasādhanena pratyukte astu tarhiṃ indhanavāniti/ anyahānistu<BR>
viśeṣaṇahānyādiḥ, yathā tatraiva<BR>
nīladhūmādityukte 'samarthaviśeṣaṇatvena pratyukte astu tarhiṃ dhūtāditi<BR>
hetoriti"ityāha/ tadanusāreṇa dinakaryām -<BR>
'viśiṣya pratijñātasya pakṣādeḥ parityāgarūpapratijñāhāneḥ' iti<BR>
proktam/<BR>
<BR>
<BR>
<b>prakāśikā</b><BR>
<BR>
<BR>
<b>pratijñāntaralakṣaṇam</b><BR>
<BR>
<BR>
paroktadoṣoddidhīrṣayā pūrvānuktaviśeṣaṇaviśiṣṭatayā<BR>
pratijñātārthakathanam pratijñāntaram/ yathā -- kṣityādikaṃ guṇajanyam<BR>
kāryatvāt ityatra adṛṣṭajanyatvena siddhasādhanodbhāvane<BR>
'saviṣayaka' iti guṇaviśeṣaṇadānam/<BR>
<BR>
<BR>
<b>bālapriyā</b><BR>
<BR>
<BR>
pratijñāntaraṃ<BR>
lakṣayati - parokteti/ guṇaviśeṣaṇadānamiti/ saviṣayakaguṇajanyatvaṃ<BR>
sādhyam/ adṛṣṭasya tu saviṣayakatvābhāvāt tajjanyatvamādāya na<BR>
siddhasādhanamiti bhāvaḥ/ 'pratijñātārthasyetyupalakṣaṇam/<BR>
hetvatiriktārthaṃsyeti tattvam/ tena udāharaṇāntaram, upanayāntaram,<BR>
nigamanāntaraṃ ca pratijñāntaratvena saṅgṛhītaṃ bhavati' iti<BR>
viśvanāthaḥ/ hetvantaraṃ tu sūtrakāreṇa pṛthaṅnigrahasthānatvena<BR>
nirdiṣṭam/<BR>
<BR>
<BR>
<b>prakāśikā</b><BR>
<BR>
<BR>
<b>pratijñāvirodhalakṣaṇam</b><BR>
<BR>
<BR>
svoktasādhyaviruddhahetukathanam pratijñāvirodhaḥ/ yathā - dravyaṃ<BR>
guṇabhinnam rūpāditaḥ pṛthaktvena anupalabhyamānatvāt iti/<BR>
<BR>
<BR>
<b>bālapriyā</b><BR>
<BR>
<BR>
pratijñāvirodhaṃ<BR>
lakṣayati - svoktasādhyeti/ rūpāditaḥ pṛthaktvena anupalabhyamānatvaṃ hi<BR>
guṇābhinnatvavyāpyam, na guṇabhinnatvasādhakam/ ato<BR>
guṇabhinnatvābhāvavyāptasya hetoḥ kathanāt pratijñāvirodha ityarthaḥ/<BR>
<BR>
<BR>
<BR>
<b>prakāśikā</b><BR>
<BR>
<BR>
<b>pratijñāsannyāsalakṣaṇam</b><BR>
<BR>
<BR>
svokter'the pareṇa<BR>
dūṣite tadapalāpaḥ pratijñāsannyāsaḥ/ yathā -- 'śabdo 'nityaḥ<BR>
aindriyakatvāt' ityukte pareṇa sāmānye vyabhicāramudbhāvya<BR>
dūṣite svoktamapalapati 'kenocyate śabdo 'nityaḥ' iti/<BR>
<BR>
<BR>
<b>bālapriyā</b><BR>
<BR>
<BR>
pratijñāsannyāsaṃ<BR>
lakṣayati -- svokter'the iti/ pratijñāhānau pratijñātārthasya tyāgaḥ<BR>
pratijñāsannyāse tu tasyāpalāpa iti bhedaḥ/<BR>
<BR>
<BR>
<b>prakāśikā</b><BR>
<BR>
<BR>
<b>hetvantaralakṣaṇam</b><BR>
<BR>
<BR>
paroktadūṣaṇoddidhīrṣayā pūrvoktahetukoṭau<BR>
viśeṣaṇāntaropādānam hetvantaram/ yathā 'śabdo 'nityaḥ<BR>
pratyakṣatvāt' ityatra sāmānye vyabhicārodbhāvane 'jātimattve<BR>
sati' iti viśeṣaṇadānam/<BR>
<BR>
<BR>
<b>bālapriyā</b><BR>
<BR>
<BR>
hetvantaraṃ lakṣayati<BR>
- parokteti/ paroktadūṣaṇoddidhīrṣayā<BR>
pūrvoktahetutāvacchedakātiriktahetutāvacchedakaviśiṣṭavacanaṃ<BR>
hetvantaramityarthaḥ/ jātimattve satīti viśeṣaṇe datte tu sāmānye<BR>
jātimattvābhāvāt na vyabhicāraḥ/<BR>
<BR>
<BR>
<b>prakāśikā</b><BR>
<BR>
<b>arthāntaralakṣaṇam</b><BR>
<BR>
<BR>
<BR>
prakṛtānupayuktārthakathanam arthāntaram/<BR>
yathā-nityaḥ śabdaḥ asparśavattvāt iti hetuḥ/ hetupadaṃ ca<BR>
hinotestunipratyaye niṣpannam; padaṃ ca suptiṅantam ityādi/<BR>
<BR>
<BR>
<b>bālapriyā</b><BR>
<BR>
<BR>
arthāntaraṃ lakṣayati<BR>
- prakṛtānupayukteti/ prakṛtānākāṅkṣitārthābhidhānamityarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>nirarthakalakṣaṇam</b><BR>
<BR>
<BR>
<BR>
avācakaśabdaprayogo nirarthakam/ yathā śabdaḥ anityaḥ<BR>
jabagaḍadaśatvāt ityādi/<BR>
<BR>
<BR>
<b>avijñātārthalakṣaṇam</b><BR>
<BR>
<BR>
pariṣatprativādyabodhaprayojakapadaprayogaḥ avijñātārtham/ tacca<BR>
'kliṣṭānvayaṃ aprasiddhārthakaṃ tvaritoccāritam' ityādirūpam/<BR>
<BR>
<BR>
<b>bālapriyā</b><BR>
<BR>
<BR>
avijñātārthaṃ<BR>
lakṣayati - pariṣaditi/ vādināṃ trivāramuktamapiprativādinā<BR>
sadasyaiśca yanna budhyate tat avijñātārtham/<BR>
'avahitāvikalavyutpannapariṣatprativādibodhānukūlopasthitya<BR>
janakavācakavākyaprayogo 'vijñātārtham/ vācaketyanena<BR>
nirarthakāpārthaṅkavyudāsaḥ' iti viśvanārthaḥ/ tādṛśaṃ vākyaṃ 'bhūstanaṃ<BR>
himabheṣajavat' ityādikam/ bhūstanamityasya parvata ityarthaṃḥ/<BR>
himasya bheṣajam agniḥ tadvān iti himabheṣajavadityasthārthaḥ/<BR>
'agnirhimasya bheṣajam' iti śruteḥ/<BR>
<BR>
<BR>
<b>prakāśikā</b><BR>
<BR>
<BR>
<b>apārthakalakṣaṇam</b><BR>
<BR>
<BR>
parasparānanvitapadasamūhaḥ apārthakam/ yathā-śabdatvaṃ ghaṭaḥ paṭaḥ<BR>
nityaṃ anityaṃ ca prameyatvāt ityādi/<BR>
<BR>
<BR>
<b>bālapriyā</b><BR>
<BR>
<BR>
apārthakaṃ lakṣayati -<BR>
paraspareti/ abhimatavākyārthabodhānukūlākāṅkṣāśūnyapadasamūhaḥ<BR>
apārthakamityarthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>aprāptakālalakṣaṇam</b><BR>
<BR>
<BR>
avayavānāṃ<BR>
vyutkrameṇa kathanam aprāptakālam/ yathā śabdatvāt śabdaḥ anityaḥ<BR>
ityādi/<BR>
<BR>
<BR>
<b>bālapriyā</b><BR>
<BR>
<BR>
aprāptakālaṃ<BR>
lakṣayati - avayavānāmiti/"pratijñādīnāṃ avayavānāṃ yathālakṣaṇaṃ<BR>
arthavaśāt kramaḥ/ tatrāvayavaviparyāsena vacanaṃ aprāptakālam"iti<BR>
bhāṣyānusārīdaṃ lakṣaṇam/ viśvanāthastu-avayavasya kathaikadeśasya<BR>
viparyāsaḥ vaiparītyam/ tathā ca<BR>
samayabandhaviṣayībhūtakathākramaviparītakrameṇābhidhānaṃ paryavasannam/<BR>
tatrāyaṃ kramaḥ-vādinā sādhanamuktvā sāmānyate hetvābhāsā uddharaṇīyāḥ<BR>
ityekaḥ pādaḥ, prativādinaśca tatropālambhaḥ dvitīṃyaḥ pādaḥ,<BR>
prativādinaḥ svapakṣasādhanaṃ tatra hetvābhāsoddhāraṇaṃ ceti tṛtīyaḥ<BR>
pādaḥ/ jayaparājayavyavasthā caturthaḥ pādaḥ/ evaṃ pratijñāhetvādīnāṃ<BR>
kramaḥ/ tatra sabhākṣobhavyāmohādinā vyatyastābhidhānaṃ aprāptakālam'<BR>
iti pratipādayati/<BR>
<BR>
<BR>
<b>prakāśikā</b><BR>
<BR>
<BR>
<b>nyūnalakṣaṇam</b><BR>
<BR>
<BR>
yatkiñcidavayavaśūnyāvayavābhidhānam nyūnam/ spaṣṭam/<BR>
<BR>
<BR>
<b>adhikalakṣaṇam</b><BR>
<BR>
<BR>
adhikahetvādikathanam adhikam/ yathā śabdaḥ anityaḥ śabdatvāt<BR>
śrāvaṇatvācca ityādi/<BR>
<BR>
<BR>
<b>punaruktalakṣaṇam</b><BR>
<BR>
<BR>
anuvādaṃ vinā<BR>
kathitasya punaḥ kathanam punaruktam/ yathā -- śabdaḥ anityaḥ, śabdaḥ<BR>
anityaḥ ityādi/<BR>
<BR>
<BR>
<b>bālapriyā</b><BR>
<BR>
<BR>
punaruktaṃ lakṣayati - anuvādaṃ vineti/<BR>
niṣprayojanaṃ punarabhidhānaṃ punaruktam/ anuvādastu vyakhyārūpaḥ<BR>
saprayojanakaḥ/ ato na tatrātivyāptiḥ/ tathā ca<BR>
samānārthakasamānānupūrvīkaśabdasya niṣprayojanaṃ punarabhidhānaṃ<BR>
śabdapunaruktam/ yathā śabdaḥ anityaḥ śabdaḥ anitya iti/<BR>
samānārthabhinnānupūrvīkaśabdasya niṣprayojanaṃ punaḥ<BR>
abhidhānamarthapunaruktam/ yathā śabdaḥ anityaḥ dhvanirnirodhadharmaka<BR>
iti/<BR>
<BR>
<BR>
<b>prakāśikā</b><BR>
<BR>
<BR>
<b>ananubhāṣaṇalakṣaṇam</b><BR>
<BR>
<BR>
pariṣadā<BR>
trirabhihitasyāpi ananuvādaḥ ananubhāṣaṇam/<BR>
<BR>
<BR>
<b>bālapriyā</b><BR>
<BR>
<BR>
ananubhāṣaṇaṃ<BR>
lakṣayati -- pariṣadeti/ vādinā triruktasya pariṣadā vijñātārthasya<BR>
vākyasya prativādinā<BR>
<BR>
<BR>
ananuvādaḥ<BR>
ananubhāṣaṇam/ ajñānasāṅkaryanirāsāya ajñānamanāviṣkurvateti<BR>
vikṣepasāṅkaryanirāsāya kathāmavicchindateti ca viśeṣaṇīyam<BR>
ityācāryāḥ/ na ca apratibhāsāṅkaryam, uttarapratipattāvapi<BR>
sabhākṣobhādinā ananubhāṣaṇasambhavāditi viśvanāthaḥ/<BR>
<BR>
<BR>
<b>prakāśikā</b><BR>
<BR>
<BR>
<b>ajñānalakṣaṇam</b><BR>
<BR>
<BR>
pariṣadā vijñātasya<BR>
vādinā trirabhihitasyāpi vākyārthasyābodhaḥ ajñānam<BR>
<BR>
<BR>
<b>apratibhīlakṣaṇam</b><BR>
<BR>
<BR>
uttarārhaṃ paroktaṃ<BR>
buddhvāpi uttarasya asphūrtivaśāt tūṣṇīṃbhāvaḥ apratibhā/<BR>
<BR>
<BR>
<b>bālapriyā</b><BR>
<BR>
<BR>
apratibhāṃ lakṣayati<BR>
-- uttarārhamiti/ na cātra ananubhāṣaṇasyāvaśyakatvāt tadeva<BR>
dūṣaṇamastviti vācyam/ paroktānanuvāde hi tat/ apratibhāyāṃ tu<BR>
paroktānuvāde 'pi uttarāpratipattiriti viśeṣāt/<BR>
<BR>
<BR>
<b>prakāśikā</b><BR>
<BR>
<BR>
<b>vikṣepalakṣaṇam</b><BR>
<BR>
<BR>
asambhavatkālāntarakāryavyāsaṅgānudbhāvya kathāvicchedaḥ<BR>
vikṣepaḥ/<BR>
<BR>
<BR>
<b>bālapriyā</b><BR>
<BR>
<BR>
vikṣepaṃ lakṣayati --<BR>
asambhavaditi/ kālāntare kartuṃ śakyaṃ vastuta idānīṃ bhavitumanarhaṃ<BR>
yat kāryaṃ tatra vyāsaṅgamudbhāvya kathāvicchedo vikṣepaḥ/ tena<BR>
rājapuruṣādibhirākāraṇe gṛhajanādibhirvā<BR>
āvaśyakakāryārthamākāraṇa svagṛhadāhādikaṃ paśyato gamane<BR>
vāstavaśirorogādinā pratibandhe vā na vikṣepaḥ/ 'yatra kartavyaṃ<BR>
vyāsajya kathāṃ vyavacchinnatti idaṃ me karaṇīyaṃ vidyate tasminnavasite<BR>
paścāt kathayāmīti vikṣepo nāma nigrahasthānam' iti bhāṣyam/<BR>
<BR>
<BR>
<b>prakāśikā</b><BR>
<BR>
<BR>
<b>matānujñālakṣaṇam</b><BR>
<BR>
<BR>
svapakṣe<BR>
doṣamanuddhṛtya parapakṣe doṣābhidhānam matānujñā/<BR>
<BR>
<BR>
<b>bālapriyā</b><BR>
<BR>
<BR>
matānujñāṃ lakṣayati<BR>
- svapakṣa iti/ svasiddhānte paroktaṃ doṣamaṅgīkṛtyānuddhṛtya ca<BR>
parasiddhānte 'pi samāno doṣa ityudbhāvanaṃ matānujñetyarthaḥ/<BR>
yathā-puruṣatvāccedahaṃ coraḥ tata eva bhavānapi cora ityādikam/<BR>
<BR>
<BR>
<b>prakāśikā</b><BR>
<BR>
<BR>
<b>paryanuyojyopekṣaṇanapalakṣaṇam</b><BR>
<BR>
<BR>
udbhāvanārhaparakīyanigrahasthānānudbhāvanaṃ<BR>
paryanuyojyopekṣaṇam/<BR>
<BR>
<BR>
<b>bālapriyā</b><BR>
<BR>
<BR>
paryanuyojyopekṣaṇaṃ lakṣayati - udbhāvanārheti/<BR>
paryanuyojyo nāma nigrahopapattyā codanīyaḥ, tasyopekṣaṇaṃ<BR>
nigrahasthānaṃ prāpto 'sītyananuyogaḥ/ etacca kasya parājaya<BR>
ityanuyuktayā pariṣadā vacanīyam/ na khalu nigrahaṃ prāptaḥ<BR>
svakaupīnaṃ vivṛṇuyāt' iti bhāṣyam/<BR>
<BR>
'nanu vādinā<BR>
kathamidamudbhāvyam, svakaupīnaviraṇasyāyuktatvāditi<BR>
cet-satyam/ madhyasthenaiva idamudbhāvyam, vāde ca<BR>
svayamudbhāvane 'pyadoṣaḥ' iti viśvanāthaḥ/ śiṣṭaṃ spaṣṭam/<BR>
<BR>
<BR>
atra<BR>
jātinigrahasthānaviṣaye<BR>
bhāṣya-vārtika-tātparyaṭīkā-pariśuddhi-nyāyapariśiṣṭa-nyāyapariśiṣṭa-nyāyamañjarī<BR>
<BR>
<BR>
<BR>
-tārkikarakṣādiṣu<BR>
grantheṣu vedāntadeśikakṛtanyāyapariśuddhau ca bahuvivecitamasti/<BR>
tatsarvaṃ sāvadhānaṃ parāmṛśya kaścinmahānprabandhaḥ pṛthageva lekhanīyaḥ/<BR>
prakaraṇagranthe etāvadeva paryāptamiti vistarabhayāduparamyate/<BR>
<BR>
<BR>
<b>prakāśikā</b><BR>
<BR>
<BR>
<b>niranuyojyānuyogalakṣaṇam</b><BR>
<BR>
<BR>
nigrahasthānarahite<BR>
nigrahasthānodbhāvanam niranuyojyānuyogaḥ/<BR>
<BR>
<BR>
<b>apasiddhāntalakṣaṇam</b><BR>
<BR>
<BR>
ekasiddhāntamatamāśritya kathāpravṛttau<BR>
tadviruddhasiddhāntamatamālambyottaradānam upasiddhāntaḥ/<BR>
<BR>
<BR>
pratijñāhāni -<BR>
ananubhāṣaṇa - ajñāna - apratibhā -<BR>
vikṣepaparyanuyojyopekṣaṇānāmabhāve, manyeṣāṃ<BR>
hetvābhāsavyatiriktanigrahasthānānāṃ guṇe, hetvābhāsānāṃ ca<BR>
dravyādiṣu antarbhāvaḥ yathāyathaṃ bodhyaḥ/ atiriktaḥ sūtrārthaḥ sugama<BR>
ityabhiprāyeṇāha - śeṣamiti/<BR>
<BR>
<BR>
<b>bālapriyā</b><BR>
<BR>
<BR>
jātīnāṃ<BR>
nigrahasthānānāṃ ca kḷpteṣu saptasu padārtheṣu antarbhāva-prakāramāha -<BR>
pratijñāhānītyādinā/ dinakarīgranthe pratijñāhānyādīnāṃ<BR>
nigrahasthānānāṃ pratyekamupādānena tatra tatrāntarbhāvaḥ viśadamuktaḥ<BR>
tata evāvaseyaḥ/ asaduttararūpajāteḥ<BR>
svābhimatārthavyāghātakasvottaravākyarūpatayā śabdātmake<BR>
guṇe 'ntarbhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>śakteratiriktapadārthatvakhaṇḍanam</b><BR>
<BR>
<BR>
nanu<BR>
karatalānalasaṃyoge satyapi pratibandhake sati dāhānutpatteḥ śaktiḥ<BR>
padārthāntaramiti cet - na/ pratibandhakābhāvasya kāryamātre<BR>
kāraṇatvena śakteranupayogāt/ kāraṇatvasyaiva śaktipadārthatvāt/<BR>
<BR>
<BR>
<b>prakāśikā</b><BR>
<BR>
<BR>
nanu analasaṃyoge<BR>
satyapi maṇyādisamavadhāne dāho na jāyata iti maṇyādeḥ<BR>
pratibandhakatā vācyā/ sā ca vahnau dāhānukūlaśaktisvīkāra eva<BR>
nirvahati/ pratibandhakatāyāḥ kāryāṃnukūlaśaktivighaṭakatvarūpatvāt/<BR>
ataḥ tadanyathānupapattisiddhāyāḥ śakteratiriktatvāt 'saptaiva padārthāḥ'<BR>
ityasaṅgatamiti prābhākaraḥ śaṅkate - nanviti/ nanvevaṃ<BR>
śaktisiddhāvapi tasyā atiriktatvāsiddhiriti cet - na/ yato na<BR>
tāvaddravyātmikā śaktiḥ guṇādivṛttitvāt/<BR>
<BR>
<BR>
ata eva na<BR>
guṇakarmānyatararūpā, na ca sāmānyādyanyatamarūpā, utpatti<BR>
vināśaśālitvāt/ evaṃ cātiriktapadārthatvasiddhiriti/ nanu<BR>
pratibandhakatvaṃ na kāryānukūlaśaktivighaṭakatvame kiṃ tu<BR>
kāraṇībhūtābhāvapratiyogitvam/ tacca maṇyabhāvasya hetutvādeva<BR>
upapadyate, maṇisamavadhānadaśāyāṃ ca tadabhāvarūpakāraṇāntarābhāvādeva<BR>
dāhānutpattisambhavaḥ/ itthaṃ cātiriktaśaktisvīkāro 'nucita iti<BR>
samādhatte - pratibandhakābhāvasyeti/ nanu 'dāhotpāde vahniḥ śaktaḥ'<BR>
iti vyavahārānyathānupapattyā setsyati atiriktā śaktirityāśaṅkya<BR>
tasyāḥ kāraṇatārūpatve 'pi vyavahāropapatteḥ nātiriktā śaktirityāha<BR>
- kāraṇatvasyeti/ nanu maṇyādyabhāvasya hetutve maṇisamavadhānadaśāyāṃ<BR>
satyapyuttejake dāho na syāt/ manmate tu maṇyādyapasāraṇadaśāyāmiva<BR>
uttejakasamavadhānadaśānayāmapi vahnau dāhānukūlaśaktyantarotpatteḥ<BR>
aṅgīkāreṇa na doṣa iti cet - na/<BR>
uttejakābhāvaviśiṣṭamaṇyādyabhāvasya kāraṇatvāṅgīkāreṇa adoṣāt/ na<BR>
ca uttejakānāṃ ananugatatvāt<BR>
tattaduttejakābhāvakūṭaviśiṣṭamaṇyādyabhāvasyaiva kāraṇatāyāḥ<BR>
kalpanīyatayā gauravamiti vācyam/ dāhānukūlaśakti prati<BR>
etādṛśakāraṇatāyāḥ tavāpyāvaśyakatvāt<BR>
anantaśaktitatprāgabhāvataddhvaṃsakalpane gauravāditi saṅkṣepaḥ/<BR>
<BR>
<BR>
<b>bālapriyā</b><BR>
<BR>
<BR>
karatalasya agneśca<BR>
saṃyoge satyapi maṇiyapapratibandhakasattve karatalasya dāho na jāyata<BR>
iti śaktiḥ padārthāntaram/ ityāśaṅkitaṃ dīpikāyām/ tatra<BR>
dāhānutpattimātreṇa śakteḥ padārthāntaratvaṃ katha sidhyet, ataḥ<BR>
śaṅkeyamanupapannā ityataḥ śaṅkāgranthasyāśayaṃ vadan avatārayati<BR>
-- nanvanalaṃsayoge satyapīti/ karatalasya analasaṃyoge satyapi<BR>
maṇyādisattve karatalasya dāho na jāyate maṇyādyasattve dāho jāyate/<BR>
yatsattve kāryaṃ notpadyate yadasattve cotpadyate tasya pratibandhakatvāt<BR>
maṇyādeḥ sattve dāho na jāyate tadasattve dāho jāyata iti<BR>
maṇyādeḥ dāhapratibandhakatvaṃ vācyam/ pratibandhakatvaṃ ca<BR>
kāryānukūlaśaktivighaṭakatvam/ tathā ca dāhānukūlā yā agniniṣṭhā<BR>
śaktiḥ sā maṇinā nāśyate/ ataḥ śaktiviśiṣṭavahnereva dāhajanakatvāt<BR>
maṇisattve dāhaśakternāśāt śaktiviśiṣṭavahnereva dāhajanakatvāt<BR>
maṇisattve dāhaśakternāśāt śaktiviśiṣṭavahnirūpakāraṇābhāvāt na<BR>
dāhaḥ/ itthaṃ ca kāryānukūlaśaktivighaṭakatvāt vinā nopapadyata<BR>
ityevamarthāpattipramāṇena śaktirūpasyātiriktasya padārthasya siddhau<BR>
padārthā ityuktiḥ saṅgacchata iti śaṅkiturbhāvaḥ/<BR>
<BR>
<BR>
nanvevamiti/<BR>
arthāṃpattipramāṇena pūrvoktarītyā śaktirūpapadārthasya siddhāvipa tasyāḥ<BR>
saptapadārthātiriktatvaṃ kathamityarthaḥ/ yato na tāvat<BR>
dravyātmiketyādi/ śaktiḥ dravyabhinnā guṇādivṛttitvāt<BR>
guṇatvādivat/ śaktirhi rūpādiguṇeṣu kriyādau cāsti/<BR>
avayavarūpādau avayavirūpādikāraṇatvena tadanuguṇaśakteḥ sattvāt<BR>
tasyāḥ rūpādiguṇavṛttitvāt kriyāyāḥ saṃyogādijanakatvena<BR>
tadanukūlaśaktimattvāt śakteḥ kriyāvṛttitvācca/ tathā ca<BR>
guṇādivṛttiguṇatvakriyātvādikaṃ yathā na dravyaṃ tathā śaktirapi<BR>
<BR>
<BR>
guṇādivṛttitvāt na<BR>
dravyamityarthaḥ/ ata eveti/ guṇādivṛttitvādevetyarthaḥ/ śaktiḥ<BR>
guṇakarmānyatarabhinnā guṇādivṛttitvāt guṇatvādivat/<BR>
guṇakarmobhayabhedasya sādhyatve guṇarūpatve karmaṃrūpatve 'pi ca 'evaṃ<BR>
nobhayam' iti nyāyena ubhayabhedasambhāvāt uddheśyāsiddhiḥ<BR>
syādityālocya anyatarabhedasya sādhyatvamanusṛtam/ yatra guṇabhedaḥ<BR>
karmabhedaśca ubhayamasti tatraiva guṇakarmānyatarabhedaḥ saṃbhavatīti bhāvaḥ/<BR>
<BR>
<BR>
<BR>
na ca<BR>
sāmānyādyanyatamarūpeti/ śaktiḥ sāmānyādyanyatamabhinne<BR>
utpattivināśaśālitvāt ghaṭādivat/ utpattimattvamātrasya hetutvaṃ<BR>
sāmānyādyanyatamabhedābhāvavati dhvaṃse utpattimattvasattvāt vyabhicāraḥ/<BR>
tadvāraṇāya vināśaśālitvāditi/ dhvaṃsasya vināśābhāvāt na<BR>
vyabhicāraḥ/ vināśāśālitvāmātroktau uktasādhyābhāvavati prāgabhāve<BR>
vināśitvasattvāt vyabhicāraḥ/ tadvāraṇāya utpattiniveśaḥ/<BR>
prāgabhāvasyānādeḥ utpattivirāhat na vyabhicāraḥ/ tathā ca<BR>
utpattivināśobhayavattvaṃ utpattiviśiṣṭavināśavattvaṃ vā hetuḥ/<BR>
sāmānyādītyatra ādiśabdena viśeṣasamavāyābhāsava gṛhyata/ evaṃ ceti/<BR>
pūvauktānumānairarthāpattyā cānugṛjahītena śaktiḥ atiriktaḥ padārthaḥ<BR>
kḷptapadārthānantarbhūtatve sati padārthatvāt iti<BR>
pariśeṣānumānena śakteratiriktapadārthatvaṃ sidhyatīti bhāvaḥ/<BR>
<BR>
<BR>
nanu<BR>
'pratibandhakābhāvasya kāryaṃmātre kāraṇatvena śakteranupayogāt'<BR>
iti dīpikāgranthaḥ śakteḥ padārthatvakhaṇḍanāya pravṛttaḥ/ kāryamātre<BR>
pratibandhakābhāvasya kāraṇatvamastu nāma/ tāvatā śakteḥ padārthatvaṃ<BR>
kuto na bhavatī iti śaṅkāyāṃ dīpikāyāḥ<BR>
tātparyamāha-pratibandhakatvaṃ neti/ tacceti/ pratibandhakatvaṃ cetyarthaḥ/<BR>
maṇyabhāvasya hetutvādeveti/ evakāreṇa<BR>
kāryānukūlaśaktivighaṭakatvavyavacchedaḥ/ tathā ca maṇeḥ<BR>
kāryānukūlaśaktivighaṭakatvābhāve 'pi kāraṇībhūto yo maṇyabhāvaḥ<BR>
tatpratiyogitvāt pratibandhakatvamupapadyate/ tathā ca<BR>
anyathānupapattirūpārthāpattipramāṇasyābhāvāt na śaktisiddhiriti bhāvaḥ/<BR>
tadabhāvarūpakāraṇāntarābhāvādeveti/ maṇyabhāvarūpaṃ yat kāraṇāntaraṃ<BR>
tadabhāvādevetyarthaḥ/ atra antaraśabdaprayogāt dāhaṃ prati vahniḥ<BR>
maṇyabhāvaśca ityubhayaṃ pṛthak kāraṇam, na tu<BR>
maṇyabhāvaviśiṣṭavahniḥ kāraṇam/ vahniviśiṣṭamaṇyabhāvaḥ kāraṇaṃ vā<BR>
maṇyabhāvaviśiṣṭavahniḥ kāraṇaṃ ceti viśeṣyaviśeṣaṇabhāve<BR>
vinanigamanāviraheṇa gurubhūtakāryakāraṇabhāvadvayāpatteriti<BR>
sūcitam/<BR>
<BR>
<BR>
nanu<BR>
pratibandhakatvānyathānupapattyā śaktyasiddhāvapi vyavahārānyathānupapattyā<BR>
śakt sidhyatīti śaṅkate - nanu dāhotpāda iti<BR>
śaktirūpātiriktapadārtha vināpi kḷptena kāraṇatvarūpapadārthenaiva<BR>
vyavahārasyopapattyā na vyavahārānupapattirastītyāha - tasyāḥ<BR>
kāraṇatārūpatve 'pīti/ nanu kāraṇatvaṃ kathaṃ nātiriktaṃ iti cet -<BR>
atrāhuḥ/ kāraṇatvamiti āgnitvā udijātau vā abhāva vā<BR>
kāraṇatvasyāntarbhāva iti/ spaṣṭamidaṃ kusumāñjalādau/<BR>
<BR>
<BR>
śaṅkate -- nanu<BR>
maṇyādyabhāvasya hetutva iti/ candrakāntamaṇiḥ dāhapratibandhakaḥ<BR>
tadabhāvaḥ dāhahetuḥ/ yatra vahnau candrakāntamaṇisaṃyogakāle<BR>
sūryakāntamaṇisaṃyogo vā mantroddheśyatvaṃ vā asti tadā dāho<BR>
jāyate/ tatra candrakāntamaṇyabhāvarūpasya kāraṇasyābhāvāt tava mate<BR>
kathaṃ dāhaḥ? mama mate tu maṇyabhāvaḥ na dāhakāraṇam/ api tu<BR>
śaktiviśiṣṭavahnireva kāraṇam/ candrakāntamaṇinā<BR>
vahnigataśakternāśe 'pi sūryakāntamaṇimantrādisamavadhānadaśāyāṃ punaḥ<BR>
vahnau dāhānukūlaśaktyantaramutpadyata iti svīkāreṇa<BR>
śaktiviśiṣṭavahneḥ sattvāt dāhaḥ sambhavati, ataḥ śaktiḥ<BR>
aṅgīkaraṇīyeti śaṅkiturbhāvaḥ/ atra uttejakaśabdena<BR>
pratibandhakasattve 'pi kāryotpattiprayojakaḥ sūryakāntamaṇyādirucyate/<BR>
pratibandhakasamavadhānakālikakāryotpattiprayojakatvaṃ uttejakatvamityuktaṃ<BR>
bhavati/<BR>
<BR>
<BR>
samādhatte --<BR>
uttejakābhāvaviśiṣṭeti/ yatra maṇiḥ uttejakaṃ ca vartate tatra<BR>
uttejakābhāvarūpaviśeṣaṇābhāvāt viśiṣṭābhāvarūpaṃ kāraṇaṃ astīti<BR>
dāhotpattirūpapadyata iti śakteranupayoga iti bhāvaḥ/<BR>
ananugatatvāditi/ anekatvādityarthaḥ/ gauravamiti/ anekeṣāṃ<BR>
uttejakābhāvānāṃ kāraṇatāvacchedakakukṣau praveśāditi bhāvaḥ/<BR>
dāhānukūlaśaktiṃ pratīti/ maṇisattve<BR>
dāhānukūlaśakternāśāṅkīkārāt maṇyapasāraṇe<BR>
tādaśaśaktyutpatteśca<BR>
<BR>
<BR>
aṅgīkārāt<BR>
vahniniṣṭhāṃ dāhānukūlaśaktiṃ prati maṇyabhāvaḥ kāraṇam, tatrāpi<BR>
maṇimattve śaktināśāt uttejake sati śakterutpatteśca<BR>
uttejakābhāvaviśiṣṭamaṇyabhāvaḥ śaktiṃ prati kāraṇamiti vācyam/<BR>
tadapekṣayā dāhaṃ pratyeva tasya kāraṇatvamastu kiṃ anantānāṃ śaktīnāṃ<BR>
tatprāgabhāvataddhvaṃsādīnāṃ ca kalpaneneti bhāvaḥ/ nanu<BR>
uttejakābhāvakūṭaviśiṣṭamaṇyabhāvasya dāhaṃ prati hetutve<BR>
mantrarūpottejakadaśāyāmapi śabdātmakasya mantrasya gagananiṣṭhatvena<BR>
vahnyādhikaraṇe deśe tadabhāvasattvāt sāmānādhikaraṇyasambandhena<BR>
taduttejakābhāvaviśiṣṭamaṇisattvāt dāhānutpādaprasaṅgaḥ/ kiṃ ca<BR>
saṃyogavat saṃyogena dravyasyāpi avyāpyavṛttitayā maṇisattvepi<BR>
kiñcidavacchedena saṃyogena<BR>
<BR>
<BR>
maṇyabhāvasattvāt<BR>
dāhotpattiprasaṅgaśca ityata āha--saṅkṣepa iti/<BR>
abhāvīyaviśeṣaṇatāsambandhena dāhatvāvacchinnaṃ prati<BR>
uddeśyatā-daiśikaviśeṣaṇatānyatarasambandhāvacchinnapratiyogitākānāṃ<BR>
tattaduttejakābhāvānāṃ sāmānādhikaraṇyarūpaṃ yadvaiśiṣṭyaṃ tadavacchinnasya<BR>
maṇyādeḥ<BR>
daiśikaviśeṣaṇatā-uddeśyatānyatarasambandhāvacchinnapratiyogitākābhāvasyābhāvīyaviśeṣaṇatāsambandhena<BR>
hetutvamiti dinakaryuktarītyā kāryakāraṇabhāvaṃ parikalpya<BR>
pūrvoktadoṣau vāraṇīyau iti bhāvaḥ/ etāvatā/<BR>
sahajaśaktirniṃrākṛtā/<BR>
<BR>
<b>dīpikā</b><BR>
<BR>
<BR>
<b>ādheyaśaktinirāsaḥ</b><BR>
<BR>
<BR>
nanu bhasmādinā<BR>
kāṃsyādau śuddhidarśanāt ādheyaśaktiḥ aṅgīkāryā iti cet - na/<BR>
bhasmādisaṃyogasamānakālīnāspṛśyasparśapratiyogikayāvadabhāvasahitabhasmādisaṃyogadhvaṃsasya<BR>
śuddhipadārthatvāt/<BR>
<BR>
<BR>
<b>prakāśikā</b><BR>
<BR>
<BR>
nanu evamapi<BR>
kāṃsyādeḥ aspṛśyavastusparśe sati na bhojanādirūpakāryārhatā<BR>
śaktimatkāṃsyādereva tadarhatvāt/ aspṛśyasparśeṃ sati śakternāśāt<BR>
bhasmasaṃyoge tu punaḥ śakterutpādāt tadarhatā/ evaṃ ca kāṃsyādau<BR>
ādheyaśaktiḥ svīkāryā/ na ca kāṃsyādau bhojanādikaṃ prati<BR>
aspṛśyasparśasya pratibandhakatvakalpanādeva upapattau tadanaṅgīkāra<BR>
iti vācyam/ prakṛte ca aspṛśyasparśasya asaṃspṛśyasaṃyogarūpatayā<BR>
sati sannāśe pratibandhakābhāvasadbhāvāt, kāṃsyādau antarā<BR>
bhasmādisaṃyojanaṃ bhojanādyarhatāpatteriti punaḥ pratyavatiṣṭhate -<BR>
nanu bhasmādineti/ prathamenādipadena amlādeḥ dvitīyena ca tāmrādeḥ<BR>
parigrahaḥ/ kḷptadhvaṃsaviśeṣeṇaiva kāṃsyādeḥ śuddhatvopapattau<BR>
atiriktaśaktyaṅgīkāro 'nucita iti samādhatte -<BR>
bhasmādisaṃyogeti/ yatra kāṃsyādau bhasmādisaṃyogadhvaṃsānantaraṃ<BR>
punaraspṛśyasparśaḥ tatrāpi bhasmādisaṃyogadhvaṃsasya sattvāt<BR>
śuddhyāpattiḥ ataḥ sahitāntaṃ dhvaṃsaviśeṣaṇam/ sāhityaṃ cātra<BR>
sambandhaviśeṣaniyantritaṃ sāmānādhikaraṇyam aspṛśyavastūnāṃ<BR>
anugamakarūpasya durvacatayā<BR>
sāmānyadharmāvacchinnānabhāvaniveśāsambhavāt<BR>
yaktiñcidaspṛśyasparśābhāvasya ca tatra sattvāt tadāpattiḥ tadavasthaiva<BR>
ityataḥ yāvaditi/ tathā ca tatra yāvatāṃ aspṛśyasparśābhāvānāṃ<BR>
niravacchinnaviśeṣaṇatāsambandhena asattvāt noktadoṣa iti bhāvaḥ/<BR>
yatra ca bhasmādisaṃyogāspṛśyavastusparśau yugapadevotpannau vinaṣṭau<BR>
ca tatra tattadaspṛśyasparśābhāva<BR>
kūṭasāmānādhikaraṇyaviśiṣṭabhasmādisaṃyogadhvaṃsamādāya śuddhatāpattiḥ<BR>
ataḥ bhasamādisaṃyogakālāvacchedena tatra vidyamānārthakaṃ<BR>
kālīnāntamabhāvaviśeṣaṇam/ tathā ca tava<BR>
bhasmādisaṃyogakṣaṇāvacchedena yāvattadabhāvānāmasattvāt na doṣa<BR>
iti bhāvaḥ/<BR>
<BR>
<BR>
<b>bālapriyā</b><BR>
<BR>
<BR>
atha prokṣaṇādibhiḥ<BR>
vrīhyādiṣu bhasmādinā kāṃsyādiṣu ādheyā śaktirnirākriyate 'nanu<BR>
bhasmādinā' ityādinā dīpikāyām/ sahajaśaktiḥ ādheyaśaktiśceti<BR>
śaktidvayasya mīmāṃsakairaṅgīkārāt/ prathamenādipadenāmlāderiti/<BR>
<BR>
<BR>
bhasmanā śudhyate<BR>
kāṃsyaṃ tāmramāmlena śudhyati/<BR>
<BR>
<BR>
gomayāt śudhyate<BR>
bhūmiḥ nārī tu rajasā tathā//'<BR>
<BR>
<BR>
iti<BR>
vacanamatrānusaṃhitam/ dīpikāyām bhasmādisaṃyogeti/<BR>
bhasmādisaṃyogasamānakālīnāḥ yāvantaḥ<BR>
aspṛśyasparśapratiyogikābhāvāḥ tatsamudāyaviśiṣṭa<BR>
bhasmādisaṃyogadhvaṃsa eva kāṃsyādeḥ śuddhirityarthaḥ/ yatra kāṃsyādau<BR>
ādau aspṛśyavastusaṃyogaḥ tataḥ bhasmādisaṃyogaḥ tataḥ<BR>
bhasmādisaṃyoganāśānantaraṃ punaraspṛśyavasatusparśaḥ/ tatkāle<BR>
pūrvatanabhasmādisaṃyogadhvaṃsasattvāt bhasmādisaṃyogadhvaṃsamātrasya<BR>
śuddhipadārthatve tadānīmapi śuddhatvāpattiḥ/ tadvāraṇāya<BR>
<BR>
<BR>
sahitāntaṃ<BR>
bhasmādisaṃyogadhvaṃse viśeṣaṇam/ aspṛśyasparśakāle<BR>
aspṛśyasparśapatiyogikābhāvaviśiṣṭatvaṃ nāstīti na doṣaḥ/<BR>
sāhityaṃ ca atra svarūpasaṃbandhaghaṭitasāmānādhikaraṇyarūpam/ ataḥ<BR>
vyadhikaraṇaṃ kālikādisambandhena sāmānādhikaraṇaṃ vā<BR>
aspṛśyasparśapratiyogikābhāvamādāya tādṛśasparśakāle śuddhatvāpattiḥ<BR>
na bhavati/ kāṃsyādau yatkiñcidaspṛśyavastusparśakāle 'pi<BR>
aspṛśyavastvantarasaṃyogābhāvasattvāt tadviśiṣṭaḥ<BR>
pūrvatanabhasmādisaṃyogadhvaṃso 'stīti śuddhatvāpattiḥ/ ataḥ<BR>
yāvattvaniveśaḥ/ tadānīṃ yāvadabhāvāntargatasya<BR>
yādṛśāspṛśyavastusparśo 'sti tadabhāvasya asattvāt na doṣaḥ/ na<BR>
cābhāve yāvattvaniveśāpekṣayā aspṛśyavastusparśattvāvacchinnābhāva eva<BR>
niveśyatāmiti vācyam/ vijātīyeṣvanekeṣu<BR>
aspṛśyavastuṣvanugatadharmasyābhāvāt pratiyogitāvacchedakasya<BR>
sāmānyadharmasyātrāsambhavāt/ saṃyogasyāvyāpyavṛttitayā<BR>
kāṃsyādāvaspṛśyavastusaṃyogakāle 'pi kiñcidavacchedena tadabhāvasya<BR>
daiśikaviśeṣaṇatāsambandhena sattvāt tadviśiṣṭaṃ<BR>
pūrvakālīnabhasmādisaṃyogadhvaṃsamādāya śuddhatvāpattivāraṇāya<BR>
sāmānādhikaraṇyaghaṭakādheyatāya<BR>
niravacchinnadaiśikaviśeṣaṇatāsambandhāvacchinnatvaṃ niveśyam/ yatra<BR>
<BR>
<BR>
kāṃsyādipātre<BR>
bhasamādisaṃyogaḥ aspṛśyasparśaśca ekakāle utpannau vinaṣṭau ca tatra<BR>
bhasamādisaṃyogadhvaṃsaḥ aspṛśyasparśābhāvaviśiṣṭo bhavatīti pātrasya<BR>
tadvataḥ śuddhatvāpattivāraṇāya aspṛśyasparśapratiyogikābhāve<BR>
bhasmādisaṃyogasamānakālīnatvaviśeṣaṇam/<BR>
bhasmādisaṃyogāvacchedakakṣaṇāvacchedena bhasmādisaṃyogādhikaraṇe<BR>
vidyamāna iti tadarthaḥ/ evaṃ ca tatra vidyamānasya aspṛśyasparśābhāvasya<BR>
bhasmādisaṃyogadhvaṃsakālikatve 'pi bhasmādisaṃyogakṣaṇāvacchedena<BR>
vidyamānatvaṃ nāstīti na doṣaḥ/ evaṃ ca<BR>
bhasmādisaṃyogāvacchedakakṣaṇāvacchinnatadadhikaraṇavṛttikāspṛśyaspaśarpratiyogikayāvadabhāvaniṣṭhaniravacchinna-<BR>
daiśikaviśeṣaṇatāsaṃbandhāvacchinnādheyatāniyapitādhikaraṇatāvadvṛtti -<BR>
bhasmādisaṃyogadhvaṃsa śuddhiriti phalitam/ tadāha - yatra<BR>
kāṃsyādāvityādinā/ saṃbandhaviśeṣaniyantritamiti/<BR>
niravacchinnadaiśikāviśeṣaṇa tāsambandhaghaṭitamityarthaḥ/<BR>
<BR>
<BR>
<b>dīpikā</b><BR>
<BR>
<BR>
<b>svatvasyātiriktapadārthatvakhaṇḍanam</b><BR>
<BR>
<BR>
svatvamapi na<BR>
padārthāntaram, yatheṣṭaviniyogayogyatvasya svatvarūpatvāt/<BR>
tadavacchedakaṃ ca pratigrahādilabdhatvameveti/<BR>
<BR>
<BR>
<b>prakāśikā</b><BR>
<BR>
<BR>
'caitrasya idaṃ<BR>
dhanam' ityādau dhanādau yatsvatvaṃ pratīyate tatpadārthāntaramiti<BR>
mataṃ nirasyati - svatvamapīti/ apinā anuktasamuccānayakena<BR>
pratiyogitvādiparigrahaḥ/ nanu tarhi svatvaṃ kiṃsvarūpam ityata āha<BR>
- yatheṣṭeti/ tadavacchedakaṃ ceti/ tādṛśayogyatvaprayojakamityarthaḥ/<BR>
pratiyogitvaṃ pratiyogirūpaṃ pratiyogitāvacchedakarūpaṃ vetyādikaṃ<BR>
bahutaramūhanīyam/<BR>
<BR>
<BR>
<b>bālapriyā</b><BR>
<BR>
<BR>
yatsvatvaṃ pratīyata<BR>
iti/ ṣaṣṭhyeti śeṣaḥ/ tatpadārthantaramiti/ svatvaṃ na dravyātmakam<BR>
guṇādivṛttitvāt/ ata eva na guṇakarmānyatarātmakam/ na ca<BR>
sāmānyādirūpam, nityatvaprasaṅgāt/ mama svatvaṃ utpannam, tava<BR>
svatvaṃ vinaṣṭaṃ ityādi pratītyā svatvasyānityatvāvagamena<BR>
iṣṭāpatteḥ kartumaśakyatvāt/ nāpyabhāvātmakam, bhāvatvena<BR>
pratīyamānatvāt/ ataḥ kḷptapadārthānantarbhūtatvāt svatvaṃ<BR>
padārthāntaramiti pūrvapakṣaḥ/ yatheṣṭaviniyogayogyatāniyāmakaṃ<BR>
pratigrahādinā labdhatvameva svatvam/ tacca saṃyogādirūpam,<BR>
nātiriktapadārtha iti siddhāntaḥ/<BR>
<BR>
<BR>
<b>dīpikā</b><BR>
<BR>
<BR>
<b>vidhivādaḥ</b><BR>
<BR>
<BR>
atha vidhiḥ nirūpyate --<BR>
prayatnajanakacikīrṣājanakajñānaviṣayo vidhiḥ/ tatpratipādakaḥ<BR>
liṅādirvā/ kṛtyasādhye pravṛttyadarśanāt-kṛtisādhye<BR>
pravṛttidarśanāt kṛtisādhyatājñānaṃ pravartakam/ na ca viṣabhakṣaṇādau<BR>
pravṛttiprasaṅgaḥ, iṣṭasādhanatāliṅgakakṛtisādhyatājñānasya<BR>
kāmyasthale vihitakālaśucijīvitvanimittajñānajanyasya<BR>
nityanaimittikasthale pravartakatvāt/ na cānanugamaḥ,<BR>
svaviśeṣaṇavattāpratisandhānajanyatvasyānugatatvāditi guravaḥ/ tanna -<BR>
<BR>
<BR>
lāghavena<BR>
kṛtisādhyeṣṭasādhanatājñānasyaiva cikīrṣādvārā prayatnajanakatvāt/ na<BR>
ca nityanaimittikasthale<BR>
<BR>
<BR>
iṣṭasādhanatvābhāvāt apravṛttiprasaṅgaḥ, tatrāpi<BR>
pratyavāyaparihārasya pāpakṣayasya ca phalatvakalpanāt/ tasmāt<BR>
kṛtisādhyeṣṭasādhanatvameva liṅādyarthaḥ/<BR>
<BR>
<BR>
<b>prakāśikā</b><BR>
<BR>
<BR>
sarveṣāṃ<BR>
padārthānāṃ uktapadārtheṣu yathāyathamantarbhāvaṃ nirūpya mūlanyūnatāṃ<BR>
parihartuṃ vidhiṃ nirūpayiṣyamāṇaḥ śiṣyāvadhānāya tannirūpaṇaṃ<BR>
pratijānīte -- atheti/ svaparamatasādhāraṇaṃ vidhitvaṃ tāvat nirvakti<BR>
- prayatneti/ prayatnajanikā yā cikīrṣā tajjanakaṃ yajjñānaṃ tadviṣaya<BR>
ityarthaḥ/ gurumate kṛtisādhyatājñānasya, svamate<BR>
kṛtisādhyatvaviśiṣṭeṣṭasādhanatājñānasya cikīrṣādvārā<BR>
prayatnajanakatvāt tanmate kṛtisādhyatve svamate<BR>
kṛtisādhyatvaviśiṣṭesādhanatve ca lakṣaṇasaṅgatiḥ/ abhidhāyakasya<BR>
vidhimatābhiproyaṇāha - tatpratīti/<BR>
tādṛśajñānaviṣayakāryatvādipratipādakaliṅādirityarthaḥ/<BR>
liṅādirityādinā loṭtavyādisaṅgrahaḥ/ vākāro 'nāsthāyām/<BR>
gurumatamāśaṅkate -- kṛtyasādhya iti/ kṛtyasādhyatvenāvagata<BR>
ityarthaḥ/ pravartakamiti/ cikīrṣādvārā pravṛttijanakamityarthaḥ/ na ca<BR>
kṛtyasādhyatvajñānābhāva eva pravartako 'stviti śaṅkyam,<BR>
kṛtyasādhyatvajñānābhāvatvena tattve gauravāt/<BR>
kṛtisādhyatvābhāvakṛtisādhyabhedatattadvyāpyādidarśanānāṃ pravṛttau<BR>
pratibandhakatvakalpanena mahāgauravācca iti dik/<BR>
<BR>
<BR>
nanu viṣabhakṣaṇādau<BR>
pravṛttyāpattiḥ/ kṛtisādhyatājñānasya tatrāpi sattvādityāśaṅkāṃ<BR>
nirācaṣṭe -- na cetyādinā/ iṣṭasādhanatāliṅgaketi/ 'ayam<BR>
matkṛtisādhyaḥ, matkṛtiṃ vinā anupapadyamānatve sati<BR>
madiṣṭasādhanatvāt' ityānumāniketyarthaḥ/ kāmyasthala iti/<BR>
pravartakatvādityanenānvayaḥ/ jyotiṣṭomayāgādāvityarthaḥ/<BR>
<BR>
<BR>
vihitakāletyādi/<BR>
vihitakālaśucitīvitvajñānādhīnasya kṛtisādhyatājñānasya nitye<BR>
sandhyāvandanādau, āśaucādirūpanimittajñānādhīnasya tasya naimittike<BR>
snānādau pravartakatvādityarthaḥ/ 'aham<BR>
etatkālikakṛtisādhyasandhyāvandanakaḥ, etatkālikaśucijīvitvāt'<BR>
ityevaṃrītyā kṛtisādhyatvajñānasya<BR>
vihitakālaśucijīvitvādijñānajanyatvamavaseyam/<BR>
<BR>
<BR>
ananugama iti/<BR>
pravṛttisāmānyaprayojakasya ekasyābhāvāditi bhāvaḥ/<BR>
svaviśeṣaṇavattevyādi/ svaṃ pravartamānapuruṣaḥ, tasya viśeṣaṇaṃ<BR>
tanniṣṭho dharmaḥ kāmanādiḥ, tadvattāyāḥ svaviṣayasādhanatvādirūpasya<BR>
tatsambandhasya pratisandhānaṃ jñānaṃ tajjanyatvasyetyarthaḥ/ lāghaveneti/<BR>
kāraṇatāvacchedakalāghavenetyarthaḥ/ tanmate kāraṇatāvacchedakasya<BR>
janyatvādighaṭitatvāt gauravamiti bhāvaḥ/<BR>
<BR>
<BR>
kṛtisādhyeṣṭasādhanateti/ tatra<BR>
balabadaniṣṭānanubandhitvamapyantarbhāvanīyam/ tena na kṛtisādhyatvena<BR>
tṛptirūpeṣṭasādhatvena cāvagate viṣasaṃpṛkte bhojanādau<BR>
pravṛttyāpattiḥ/ viśiṣṭajñānatvāvacchinnasya kāraṇatvakathanaṃ tu prācāṃ<BR>
matena/ navyamate kṛtisādhyatvādijñānānāṃ pṛthageva<BR>
daṇḍacakrādinyāyenana kāraṇatvāt/ prayatneti/ pravṛttītyarthaḥ/<BR>
pratyavāyeti/ pratyavāyasya parihāraḥ prāgabhāvaḥ, tasya<BR>
duḥkhajanakābhāvatayā tannāśasyaiva iṣṭatvena phalatvamiti bhāvaḥ/ na ca<BR>
kathaṃ tatprāgabhāvasya phalatvaṃ tasyājanyatvāditi vācyam; yatsattve<BR>
yatsattvamiti vyavahāralabhyasya svarūpasaṃbandharūpasya<BR>
sandhyāvandanaprayojyatvasya tatra sattvena phalatvākṣaterityavadheyam/<BR>
<BR>
<BR>
<b>bālapriyā</b><BR>
<BR>
<BR>
mūlanyūnatāṃ<BR>
parihartumiti/ na ca vidhyanirūpaṇena kathaṃ mūlasya nyūnatā, saptānāṃ<BR>
ṣoḍaśānāṃ vā padārthānāṃ nirūpaṇenaiva 'kriyate tarkasaṃgrahaḥ' iti<BR>
pratijñāyāḥ nirūḍhatvāditi vācyam/ sarvaprameyasaṃgrāhake 'tra<BR>
maṇyādigrantheṣu vistareṇa nirūpitasya vidheranirūpaṇe<BR>
nyūnataivetyāśayāt/ prayatnajaniketyādi/ pravṛttirūpaprayatnaṃ prati<BR>
'idaṃ kuryām' ityākārikā cikīrṣā kāraṇam/ cikīrṣāṃ prati<BR>
gurumate 'idaṃ matkṛtisādhyam' ityākārakaṃ kṛtisādhyatājñānaṃ<BR>
kāraṇam/ naiyāyikamate 'idaṃ matkṛtisādhyatve sati<BR>
madiṣṭasādhanam' ityākārakaṃ jñānaṃ kāraṇam, tadviṣayatvaṃ<BR>
kṛtisādhyatve, kṛtisādhyatvaviśiṣṭeṣṭasādhanatve cāstīti<BR>
vidhilakṣaṇasya tayoḥ samanvaya ityarthaḥ/ abhidhāyakasyeti/<BR>
vidhivācakasya liṅāderapi vidhiśabdavācyatvamiti<BR>
matābhiprāyeṇetyarthaḥ/ tathā ca vātsyāyanabhāṣyam --"yadvākyaṃ vidhāyakaṃ codakaṃ sa vidhiḥ"  [nyāṇsū-2-9-63] iti"yadvākyaṃ vidhāyakaṃ deśakaṃ sa<BR>
vidhiḥ"iti tatra vārtikam/ vākāro 'nāsthāyāmiti/<BR>
vidhinimantraṇetyādipāṇinisūtrasvārasyāt liṅādyabhidheye eva<BR>
vidhiśabdaḥ pravartate, na<BR>
<BR>
<BR>
tvabhidhāyake<BR>
ityavagamāt iti bhāvaḥ/ 'nanu kṛtyasādhye pravṛttyadarśanāt'<BR>
iti dīpikoktamayuktam/ kṛtyasādhye 'pi kṛtisādhyatābhrameṇa<BR>
pravṛttidarśanādityata āha -- kṛtyasādhyatvenāvagata ityartha iti/<BR>
kṛtyasādhye kṛtisādhyatvabhramāt pravṛttāvapi kṛtyasādhyatvajñāne sati<BR>
na pravṛttiḥ ataḥ nāsaṅgatiriti bhāvaḥ/ nanu pravṛttiṃ prati cikīrṣāyā<BR>
eva kāraṇatvāt kṛtisādhyatājñānaṃ pravartakamiti na saṅgatamityata<BR>
āha -- cikīrṣādvārā pravṛttijanakamityartha iti/ na ca<BR>
kṛtyasādhyatveti/ kṛtyasādhyatvajñānakāle pravṛttivāraṇāya hi<BR>
kṛtisādhyatājñānasya pravṛttihetutvamuktam/ pravṛttiṃ prati<BR>
kṛtyasādhtājñānābhāvaḥ kāraṇamityuktyaiva kṛtyasādhyatvajñānakāle<BR>
pravṛttivariyituṃ śakyate/ na ca lāghavānavakāśa iti vācyam/<BR>
pratibandhakābhāvasya kāryasāmānye kāraṇatāyāḥ kḷptatvāt<BR>
kṛtyasādhyatājñānābhāvasya kāraṇatvaṃ na kalpanīyam iti lāghavam,<BR>
kṛtisādhyatājñānasya tu akḷptaṃ kāraṇatvaṃ kalpanīyam iti<BR>
gauravamiti śaṅkiturāśayāt/ samādhatte --<BR>
kṛtyasādhyatājñānābhāvatveneti/ kṛtisādhyatājñānatvāpekṣayā<BR>
kṛtyasādhyatājñānābhāvatvasya kāraṇatāvacchedakasya gurutvādityarthaḥ/<BR>
kṛtisādhyatvābhāveti/ pravṛttiṃ prati kṛtisādhyatvābhāvajñānasya<BR>
kṛtisādhyabhedajñānasya kṛtisādhyatvābhāvavyāpyavattājñānasya<BR>
kṛtisādhyabhedavyāpyavattājñānasya ca pratibandhakatvāt teṣāṃ ye 'bhāvāḥ<BR>
teṣāṃ api kāraṇatvaṃ vaktavyamiti mahāgauravam/ tadapekṣayā<BR>
kṛtisādhyatājñānasyaikasya kāraṇatve lāghavamiti bhāvaḥ/<BR>
<BR>
<BR>
dīpikāyām<BR>
iṣṭasādhanatāliṅgaketyādi/ kāmyakarmasu pravṛttiṃ prati<BR>
iṣṭasādhanatvaliṅgakakṛtisādhyatvavidheyakānumityātmakaṃ<BR>
kṛtisādhyatvajñānaṃ hetuḥ/ 'idava jyotiṣṭomādirūpaṃ kāmyakarma<BR>
matkṛtisādhyam matkṛtiṃ vinā asattve sati madiṣṭasādhanatvāt<BR>
yannaivaṃ tannaivaṃ yathā caityavandanam' ityanumānaṃ draṣṭavyam/<BR>
sandhyāvandanādinityanaimittikakarmasu pravṛttiṃ prati<BR>
nimittarūpaliṅgajñānajanyakṛtisādhtvavidheyakānumityātmakaṃ<BR>
kṛtisādhyatājñānaṃ kāraṇam/ vihitakāle śucitve sati jīvitvaṃ<BR>
sandhyāvandanādinityakarmasu nimittam/ snānādirūpanaimittikakarmasu<BR>
aśucittve sati jīvitvaṃ nimittam/ tathā ca tatra 'aham<BR>
idānīntanakṛtisādhyasandhyāvandanakaḥ etatkāle śucitve sati<BR>
jīvitvāt yo naivam sa naivam yathā bauddhaḥ', 'aham<BR>
etatkālikakṛtisādhyasnānakaḥ etatkāle aśucitve sati jīvitvāt<BR>
yo naivaṃ sa naivaṃ yathā nāstikaḥ ityanumānaṃ pravartate/ na ca<BR>
kvacit iṣṭasādhanatāliṅgakakṛtisādhyatājñānasya<BR>
kvacidvihitakālikaśucijīvitvādiliṅgakakṛtisāṃdhyatājñānasya ca<BR>
pravṛttihetutve tayoḥ parasparaṃ vināpi pravṛtterjāyamānatayā<BR>
vyatirekavyabhicārāt pravṛttisāmānyaṃ prati kṛtisādhyatājñānasya<BR>
hetutvaṃ na sambhavati, abhayasādhāraṇasyaikasya<BR>
kāraṇatāvacchedakadharmasyābhāvāditi vācyam/<BR>
svaviśeṣaṇavattājñānajanyatvasyānugatasya kāraṇatāvacchedakasya<BR>
sadbhāvāt/ svaṃ pravartamānaḥ puruṣaḥ tasya viśeṣaṇaṃ tadvṛttidharmaḥ<BR>
phalakāmanā tadvattvaṃ tadviṣayaphalasādhanatvarūpaḥ tatsambandhaḥ tajjñānaṃ<BR>
'kāmyaṃ iṣṭasādhanam' ityākārakaṃ tajjanyatvaṃ<BR>
iṣṭasādhanatāliṅgakakṛtisādhyatājñona, evaṃ svaṃ pravartamānapuruṣaḥ<BR>
tadviśeṣaṇa vihitakālikaśucitvaviśiṣṭajīvitvam<BR>
aśucitvaviśiṣṭajīvitvaṃ ca tadvattājñānaṃ 'tādṛśadharmavānaham'<BR>
ityākārakajñānaṃ tajjanyatvaṃ sandhyā<BR>
vandanasnānādinityanaimittikakarmaviśeṣyakakṛtisādhyatājñāne<BR>
nimittaliṅgakānumityātmake 'stīti<BR>
svaviśeṣaṇavattājñānajanyatvasyānugatakāraṇatāvacchedakatvamiti bhāvaḥ/<BR>
<BR>
<BR>
prakāśikāyām ayaṃ<BR>
matkṛtisādhya ityādi/ ayam kāmyaḥ jyotiṣṭomādiḥ/ atra hetau<BR>
madiṣṭasādhanatvamātropādāne matkṛtisādhyatvarūpasādhyābhāvavati<BR>
vṛṣṭyādau madiṣṭasādhanatvarūpahetusattvāt vyabhicāraḥ/ tadvāraṇāya<BR>
satyantam/ vṛṣṭyādeḥ matkṛtiṃ vināpi sattvāt matkṛtiṃ vinā asattvaṃ<BR>
nāstīti na vyabhicāraḥ/ anupapadyamānatve sati ityasya asattve<BR>
satītyarthaḥ/ matkṛtiṃ vinetyatra matpadānupādāne madiṣṭasādhane<BR>
parakṛtapākādau matkṛtisādhyatvarūpasādhyābhāvavati kṛtiṃ vanā<BR>
anupapadyamānatve sati madiṣṭasādhanatvarūpahetusattvāt vyabhicāraḥ/<BR>
tadvāraṇāya tatra matpadam/ parakṛtapākasya matkṛtiṃ vināpi<BR>
parakīyakṛtyā upapadyamānatayā satyantābhāvāt na vyabhicāraḥ/<BR>
duḥkhaviśeṣarūpe śrame svecchādhīnakṛtisādhyatvarūpasādhyābhāvavati<BR>
matkṛtiṃ vinā asattvarūpahetusattvāt vyabhicāraḥ/ tadvāraṇāya<BR>
iṣṭasādhanatvāditi viśeṣyam/ madīyaśrame<BR>
macchatroriṣṭasādhanatvāt vyabhicāratādavasthyam/ tadvāraṇāya<BR>
madiṣṭasādhanatvāditi/ madīyaśramasya macchatrviṣṭasādhanatve 'pi<BR>
madiṣṭasādhanatvaṃ nāstīti na vyabhicāraḥ/<BR>
<BR>
<BR>
atra sādhye kṛtau<BR>
svecchādhīnatvaṃ viśeṣaṇaṃ deyam/ anyathā nāntarīyakaśrame 'pi<BR>
uktahetujñānajanyakṛtisādhyatājñānasattvena taduddeśena pravṛttyāpatteḥ/<BR>
svapadaṃ yatra pravartate tatparam/ nāntarīyakaśrame tu na<BR>
tadviṣayakecchādhīnakṛtisādhyatājñānamiti na tatra pravṛttyāpattiḥ/ evaṃ ca<BR>
hetāvapi matkṛtiṃ vinetyatrāpi kṛtau svecchādhīnatvaṃ viśeṣaṇaṃ<BR>
deyam/ anyathā anyecchādhīnamatkṛtisādhye madiṣṭasādhane<BR>
nāntarīyakajalasaṃyogādau vyabhicārāpatteḥ/ na caivaṃ sati<BR>
nāntarīyakaśrame svecchādhīnamatkṛtiṃ vinā sattvena satyantābhāvādeva<BR>
vyabhicāravāraṇasambhave iṣṭasādhanatvāditi viśeṣyadalavaiyarthyam<BR>
iti vācyam/ iṣṭāpatteḥ/ asya hetvantaratvāt na doṣa iti<BR>
vadanti/ vihitakālaśucijīvitvajñānādhīnasyeti/ vihitakālikaṃ<BR>
yat śucitvaviśiṣṭajīvitvaṃ tadviṣayakajñānajanyasyetyarthaḥ/<BR>
āśaucam/ aśucitvam/ tasya kṛtisādhyatājñānasya/<BR>
pravṛttisāmānyaprayojakasyeti/<BR>
pravṛttitvāvacchinnakāryatānirūpitakāraṇatāvacchedakasyetyarthaḥ/<BR>
kāraṇatāvacchedakalāghavenetyartha iti/<BR>
svaviśeṣaṇavattājñānajanyatvāpekṣayā<BR>
kṛtisādhyatvaviśiṣṭeṣṭasādhanatvajñānatvarūpasya kāraṇatāvacchedakasya<BR>
laghutvenetyarthaḥ/ laghutvamevopapādayati --- tanmata iti/ gurumata<BR>
ityarthaḥ/ janyatvādighaṭitatvādityatra ādipadena kāryatājñānatvaṃ<BR>
parāmṛśyate/ tathā hi -- svaviśeṣaṇavattājñānajanyatvamātraṃ na<BR>
pravṛttikāraṇatāvacchedakam, tādṛśajñānaviṣayakānuvyavasāyasyāpi<BR>
tajjanyatvena pravṛttiṃ prati kāraṇatvāpatteḥ/ api tu<BR>
svaviśeṣaṇavattājñānajanyakṛtisādhyatājñānatvenaiva kāraṇatvaṃ vācyam/<BR>
tatra ca niyamaghaṭitajanyatvasya kṛtisādhtājñānatvasya ca praveśāt<BR>
gauravamiti bhāvaḥ/<BR>
<BR>
<BR>
nanu<BR>
kṛtisādhyatvaviśiṣṭeṣṭasādhanatvaprakārakajñānasya pravṛttihetutve<BR>
madhuviṣasampṛktānnabhojane 'pi idaṃ matkṛtisādhyatve sati<BR>
mattṛptirūpeṣṭasādhanamiti jñānasattvāt pravṛttyāpattirityata āha - atra<BR>
balavadaniṣṭeti/ tathā ca<BR>
<BR>
<BR>
balavadaniṣṭājanakatvaviśiṣṭakṛtisādhyatvaviśiṣṭeṣṭasādhanatvaprakārakajñānaṃ<BR>
pravṛttihetuḥ/ madhuviṣasampṛktānnabhojane tu tatkāle<BR>
tṛptirūpeṣṭasādhanatve 'pi kālāntare<BR>
maraṇarūpabalavadaniṣṭasādhanamitijñānasyaiva sattvena tatra na pravṛttiriti<BR>
bhāvaḥ/ balavadaniṣṭānanubandhitvaṃ nāma<BR>
iṣṭotpattināntarīyakaduḥkhādhikaduḥkhājanakatvam/<BR>
balavaddveṣaviṣayaduḥkhājanakatvaṃ vā/ nanu<BR>
balavadaniṣṭājanakatvaviśiṣṭakṛtisādhyatvaviśiṣṭesādhanatājñānasya<BR>
kāraṇatve balavadaniṣṭājanakatvādīnāṃ viśeṣyaviśeṣaṇabhāve<BR>
vinigamanāvirahāt gurubhūtāḥ aneke kāryakāraṇabhāvāḥ prasajyanta<BR>
iti kathaṃ tatkāraṇatvaṃ dīpikākāreṇoktamityāśaṅkya<BR>
prācīnamatānusāreṇa tathoktamityāha - viśiṣṭajñānatvāvacchinnsyeti/<BR>
navyamata iti/ pūrvoktāsvārasyāt na viśiṣṭajñānatvāvacchinnasya<BR>
kāraṇatvam/ kintu balavadaniṣṭānanubandhitvajñānatvāvacchinnasya<BR>
kṛtisādhyatājñānatvāvacchinnasya iṣṭasādhanatājñānatvāvacchinnasya ca<BR>
pṛthageva kāraṇatvam/ yathā daṇḍacakrādīnāṃ ghaṭaṃ prati<BR>
daṇḍatvacaktatvādinā pṛthageva kāraṇatvam na tu<BR>
daṇḍaviśiṣṭacakratvādinā tadvaditi bhāvaḥ/niṣphale pravṛttyabhāvāt<BR>
iṣṭasādhanatājñānasyaiṣṭasādhanatvena jñāyamāne 'pi<BR>
madhuviṣasampṛktānnabhojane apravṛtteḥ balavadaniṣṭānanubandhitvajñānasya,<BR>
kṛtyasādhye sumeruśṛṅgānayanādau pravṛttyabhāvāt<BR>
kṛtisādhyatājñānasya ceti trayāṇāmapi pravṛttihetutvamāvaśyakamiti<BR>
bhāvaḥ/ nivṛttyātmakaprayatnavyāvartanāyoktam pravṛttītyartha iti/ na<BR>
hi nivṛttirūpayatnaṃ prati kṛtisādhyeṣṭasādhanatājñānasya hetutvamiti<BR>
bhāvaḥ/ duḥkhajanakābhāvatayeti/<BR>
duḥkhajanakapratiyogikābhāvatayetyarthaḥ/ pratyavāyasya duḥkhajanakatayā<BR>
tadabhāvasya duḥkhajanakābhāvatvam/ svarūpasambandharūpasyeti/ siddhasya<BR>
saṃrakṣaṇarūpo yaḥ tatkāraṇatvamatra vivakṣitam/ ataḥ<BR>
pratyavāyaprāgabhāvasattārūpaḥ kṣemaḥ sandhyāvandana prayojyatvenābhimata<BR>
iti bhāvaḥ/<BR>
<BR>
<BR>
<b>dīpikā</b><BR>
<BR>
<BR>
<b>apūrvasya<BR>
lirṅthatvakhaṇḍanam</b><BR>
<BR>
<BR>
nanu<BR>
'jyotiṣṭomena svargakāmo yajeta' ityatra liṅāsvargasādhanamapūrvaṃ<BR>
kāryaṃ pratīyate/ yāgasya āśutaravināśinaḥ<BR>
kālāntarabhāvisvargasādhanatvāyogāt tadyogyaṃ sthāyi<BR>
kāryaṃmapūrvameva liṅādyarthaḥ/ kāryaṃ kṛtisādhyam/ kṛteḥ<BR>
saviṣayatvāt viṣayākāṅkṣāyāṃ yāgo viṣayatvenānveti/ 'kasya<BR>
kāryam' iti niyojyākāṅkṣāyāṃ svargakāmapadaṃ<BR>
niyojyaparatayānveti/ kāryabāddhā niyojyaḥ/ tena<BR>
'jyotiṣṭomanāmakayāgaviṣayakam svargakāmasya kāryam' iti<BR>
vākyārthaḥ sampadyate/ vaidikaliṅtvāt 'yāvajjīvamagnihotraṃ<BR>
juhuyāt' iti nityavākye 'pyapūrvameva<BR>
<BR>
<BR>
vācyam kalpyate/<BR>
'ārogyakāmo bheṣajapānam kuryāt' ityādi laukikaliṅḥ<BR>
kriyākāryeṃ lakṣaṇā iti cet - na/<BR>
yāgasyāpyayogyatāniścayābhāvena iṣṭasādhanatayā pratītyanantaraṃ<BR>
tannirvāhārtham avāntaravyāpāratayā apūrvakalpanāt/ kīrtanādinā<BR>
nāśaśruteḥ na yāgadhvaṃso vyāpāraḥ/<BR>
<BR>
<BR>
<b>prakāśikā</b><BR>
<BR>
<BR>
liṅādeḥ kārya eva<BR>
śaktiriti gurumataṃ āśaṅkate - nanviti/ icchāviśeṣarūpasya<BR>
yāgasya āśutaravināśinaḥ svargasādhanatvena bhānaṃ na sambhavati,<BR>
ayogyatvādityapūrvarūpa eva kārye śaktiraṅgīkāryetyāha -<BR>
yāgasyeti/ āśutaravināśinaḥ - tṛtīyakṣaṇavṛttidhvaṃsapratiyoginaḥ/<BR>
sthāyi - phalaparyantasthāyi/ anvayaprakāraṃ darśayati - kāryaṃ<BR>
kṛtisādhyamiti/ yāge kṛtisādhyatvaṃ sākṣāt/ apūrvaṃ tu<BR>
yāgadvāreti bodhyam/ kāryaboddheti/ idam matkṛtisādhyamiti<BR>
jñānavānityarthaḥ/ vidhyarthamukhyaviśeṣyakaṃ śābdabodhaṃ darśayati -<BR>
teneti/ svargakāmasya liṅarthe kārye tadekadeśe ca yāgasya<BR>
anvayenetyarthaḥ/ nyāyamate tu tatra<BR>
'kṛtisādhyabalavadaniṣṭājanakeṣṭasādhanayāgānukūlakṛtimān<BR>
svargakāmaḥ' iti vākyārthabodhaḥ/ nanu apūrvasya<BR>
pūrvamunapasthitatvāt kathaṃ tatra śaktigraha iti cet, atra pravadanti<BR>
abhijñāḥ - tanmate taddharmāvacchinnaviṣayakaśābdabodhaṃ prati<BR>
taddharmāvacchinnaviṣayakaśaktigrahasya tādṛśopasthiteśca hetutā, na tu<BR>
samānaviṣayakatvena hetuhetumadbhāvaḥ/ evaṃ ca kāryatvāvacchinne yatra<BR>
kutracit śaktigrahaḥ/ yogyatābalācca aparvūrūpakāryasya śābdabodhe<BR>
bhānaṃ, na hi yāgaviṣayakamanyatkāryaṃ sambhavatīti/ nanu nitye<BR>
phalābhāvāt kathaṃ tatra apūrvabodhakatā ityata āha - yāvajjīvamiti/<BR>
apūrvameveti/ kāryatvenetyādiḥ/ paṇḍāpūrvamityarthaḥ/ laukikasthale<BR>
apūrvabhānāsambhavādāha - ārogyeti/ kriyākārya iti/<BR>
dhātvarthaniṣṭhakāryatva ityarthaḥ/ laukikālaukikasādhāraṇyena<BR>
kāryatvādāveva liṅādeḥ śaktiraṅgīkāryetyāśayena samādhatte -<BR>
yāgasyeti/ ayogyatvāt yāgasya svargasādhanatvena bhānaṃ na<BR>
sambhavatītyuktadoṣaṃ nirācṣṭe - ayogyeti/ ayogyatāsaṃśayasattve 'pi<BR>
tasyāvighaṭakatvāt śābdabodho bhavatyeveti bhāvaḥ/<BR>
vākyādiṣṭasādhanatvena yoge 'vagate<BR>
<BR>
<BR>
tasyāśutaravināśinaḥ<BR>
vyāpāraṃ vinā phalajanakatvāsambhavāt tannirvāhāya aparvūṃ kalpyata<BR>
ityāha - tannirvāhārthamiti/ nanu yāgadhvaṃsasyaiva vyāpāratvamastu<BR>
kimapūrvakalpanenetyata āha-kīrtanādineti/ ādinā<BR>
<BR>
<BR>
"karmanāśājalasparśātkaratoyāvilaṅghanāt/<BR>
<BR>
<BR>
gaṇḍakībāhutaraṇāt<BR>
dharmaḥ kṣarati kīrtanāt//"<BR>
<BR>
<BR>
ityatroktakarmanāśājalasparśādiparigrahaḥ/ dhvaṃsasya<BR>
vyāpāratve svargadhārāpattirityapi dūṣaṇāntaraṃ vibhāvanīyam/<BR>
karmanāśā, karatoyā, gaṇḍakī iti nadīviśeṣāḥ/<BR>
<BR>
<b>bālapriyā</b><BR>
<BR>
<BR>
mūle apūrvaṃ kāryaṃ<BR>
pratīyata iti/ apūrvaṃ kāryatvena pratīyata ityarthaḥ/ liṅo hi<BR>
kāryatvāvacchinne śaktiḥ/ prakāśikāyām ayogyatvāditi/<BR>
svargasādhanatvānvayayogyatāvirahādityarthaḥ/<BR>
dvitīyakṣaṇavṛttidhvaṃsapratiyogitvarūpasya kṣaṇikatvasya<BR>
bauddherevāṅgīkārādāha-tṛtīyakṣaṇeti/<BR>
māsādiparyantasthāyitvasyānupayogādāha - phalaparyantasthāyīti/<BR>
svargotpattiparyantaṃ vartamānamityarthaḥ/ vidhyarthamukhyaviśeṣyakamiti/<BR>
liṅarthakāryamukhyaviśeṣyakamityarthaḥ/ svargakāmasyetyādi/ liṅaḥ<BR>
kṛtisādhyamityarthaḥ/ kṛtau svargakāmasya samavetātvasambandhenānvayaḥ,<BR>
viṣayatāsambandhena yāgasyānvayaḥ/ tathā ca svargakāmasamavetā<BR>
yāgaviṣayiṇī yā kṛtiḥ tatsādhyam (apūrvam) ityākārako bodha<BR>
ityāśayaḥ/ svargaṅkāmasya kārye 'nvaya ityuktāvapi<BR>
prāptāprāptavivekena kṛtāvanvaya eva vivakṣitaḥ/ tadekadeśa iti/<BR>
kāryaikadeśe kṛtāvityarthaḥ/ nyāyamate tviti/ tanmate liṅtvena<BR>
rūpeṇa liṅā kṛtisādhyatvaṃ balavadaniṣṭājanakatvaṃ iṣṭasādhanatvaṃ ca<BR>
abhidhīyate/ ākhyātatvena rūpeṇa kṛtirabhidhīyate kṛtisādhyatvādīnāṃ<BR>
trayāṇāṃ dhātvarthe yoge āśrayatāsambandhenānvayaḥ/<BR>
yāgasyānukūlatāsambandhena ākhyātārthakṛtāvanvayaḥ/<BR>
kṛterāśrayatāsambandhena prathamāntārthe svargakāme 'nvayaḥ/ tathā ca<BR>
kṛtisādhyatva-balavadaniṣṭajanakatva-iṣṭasādhanatvāśraya-yāgānukūlakṛtimān<BR>
svargakāma iti bodhaḥ/ na tu samānaviṣayakatveneti/<BR>
taddharmāvacchinnatadviṣayakaśābdabodhaṃ prati<BR>
taddharmāvacchinnātadviṣayakaśaktijñānasya<BR>
taddharmāvacchinnatadviṣayakopasthiteśca hetuteti netyarthaḥ/ yatra<BR>
kutraciditi/ yāgādikriyāyāmityarthaḥ/ yogyatābalāditi/<BR>
svargasādhanatvānvayayogyatābalādityarthaḥ/ paṇḍāpūrvamiti/<BR>
niṣphalamapūrvaṃ paṇḍāpūrvamityucyate/<BR>
<BR>
<BR>
nityasthale tasya svataḥ<BR>
prayojanatvaṃ prābhākarerucyate/ kriyārūpasya kāryasya dhātunaiva<BR>
lābhāt tatra lakṣaṇoktirasaṅgatetyata āha - dhātvarthaniṣṭhakāryatva<BR>
iti/ kāryaśaktasya liṅaḥ tatra kāryatve lakṣaṇetyatheḥ/<BR>
'bheṣajapānarūpakriyājanye<BR>
ārogyasādhanabheṣajapratiyogināḍīniṣṭhavilakṣaṇasaṃyoge<BR>
lakṣaṇetyarthaḥ' iti nṛsiṃhaśāstriṇaḥ prāhuḥ/<BR>
vākyādiṣṭasādhanatvenetyādi/ 'jyotiṣṭomeva svargakāmo yajeta'<BR>
iti vākyāt 'jyotiṣṭomayāgaḥ svargaṃsādhanam' iti<BR>
śābdabodhaḥ ādau jāyate/ tadanantaraṃ dvikṣaṇāvasthāyino yāgasya<BR>
śrutibodhitaṃ svargasādhanatvaṃ anupapannamityanupapattipratisandhānāt<BR>
kalpitasya apūrvasya prathamotpannaśābdabodhāviṣayatayā apūrvasya<BR>
liṅarthatvaṃ na sambhavatīti tātparyam/ karmanāśeti/ karmanāśā,<BR>
karatoyā, gaṇḍakī, iti nadīviśeṣāṇāṃ saṃjñāḥ/<BR>
<BR>
<BR>
<b>dīpikā</b><BR>
<BR>
<BR>
<b>ākhyātasya<BR>
yatnārthakatvasthāpanam</b><BR>
<BR>
<BR>
lokavyutpattibalāt kriyāyāmeva kṛtisādhyeṣṭasādhanatvaṃ<BR>
liṅā bodhyata iti liṅatvena vidhyarthakatvam, ākhyātatvena<BR>
yatnārthakatvam/ pacati pākaṃ karotīti vivaraṇadarśanāt, kiṃ<BR>
karoti iti praśne pacatītyuttarācca ākhyātasya<BR>
prayatnārthakatvaniścayāt/ ratho gacchatītyādau anukūlavyāpāre<BR>
lakṣaṇā/ 'devadattaḥ pacita', 'devadattena pacyate taṇḍulaḥ' ityādau<BR>
kartṛkarmaṇoḥ nākhyātārthatvam/ kintu tadgataikatvādīnāmeva/<BR>
tayorākṣepādeva lābhaḥ/<BR>
<BR>
<BR>
<b>prakāśikā</b><BR>
<BR>
<BR>
lokavyutpattīti/<BR>
lokavyavahāretyarthaḥ/ sa ca yo yatra pravartate sa<BR>
kṛtisādhyatveneṣṭasādhanatvena ca tajjñānavānityevaṃrūpaḥ/ kecittu<BR>
yadicchayā yatra pravṛttiḥ tattatsādhanamiti lokavyavahāra ityāhuḥ/<BR>
navyāḥ punaḥ loke pacetetyādiliṅādisamabhivyāhārasthale<BR>
kriyāyāmeva kṛtisādhyatvaviśiṣṭesādhanatvabodha iti<BR>
niyamabalāditi tadarthaḥ/ sarvatreti śeṣa iti vyācakhyuḥ/<BR>
ākhyātatveneti/ tacca saṅketasambandhenākhyātapadavattvaṃ<BR>
tiptvādikameva śaktatāvacchedakamiti tu navyāḥ/ yatnārthakatvam -<BR>
kṛtitvāvacchinnavācakatvam/ kiṃ karotīti/ kṛtitvāvacchinne<BR>
jijñāsitasambandhabodhakatva eva<BR>
<BR>
<BR>
tannivartakatvaṃ<BR>
nānyatheti bhāvaḥ/ nanu ratho gacchati ityādau ākhyātasya<BR>
kṛtibodhakatvāsambhavāt tadanurodhena vyāpāra eva śaktiḥ<BR>
vaktavyetyata āha - ratho gacchatītyādāviti/ vyāpāre<BR>
anukūlatvotkīrtanaṃ tu tena sambandhena vyāpāre<BR>
gamanasyānvayalābhāya/ navyāḥ punaḥ gacchatītyatra ākhyātasya<BR>
jānātītyādāviva āśrayatve nirūḍhalakṣaṇā/ na cāśrayatāsambandhenaiva<BR>
prathamāntārthe gamanāderanvayena nirvāhe āśrayatve nirūḍhalakṣaṇākalpanaṃ<BR>
nirarthakamiti/ vācyam/ nāmārthayoriva<BR>
dhātvarthanāmārthayorabhedātiriktasambandhenānvayasyāvyutpannatvāt tatra<BR>
tathānvayāsambhavāt/ stokaṃ pacatītyādau stokādeḥ dhātvarthe<BR>
poke 'nvayāt abhedātirikteti dhyeyam/ vaiyākaraṇamataṃ nirācaṣṭe<BR>
- devadatta iti/ nākhyātārthatvamiti/ ākhyātasya kartrādau<BR>
śaktisvīkāre 'nantakṛtyādeḥ śakyatāvacchedakatvamaṅgīkartavyam/<BR>
kṛtyādau śaktisvīkāre tu kṛtitvādijāteḥ śakyatāvacchedakatvāt<BR>
lāghavamiti bhāvaḥ/ tadgataikatvādīnāmeveti/ ākhyātārthatvamiti<BR>
pūrveṇānvayaḥ/ ādinā kṛtyādiparigrahaḥ/ nanu tarhi kartṛkarmaṇoḥ<BR>
kathaṃ lābha ityata āha - tayoriti/ ākṣepādeveti/ paramatena/<BR>
svamate tu prathamantapadenaiva tallābhāt/ 'devadattaḥ taṇḍulaṃ pacati'<BR>
ityatra 'taṇḍulakarmakapākānukūlakṛtimān devadattaḥ'<BR>
ityanvayabodhaḥ/ 'devadattena pacyate taṇḍula' ityatra tu<BR>
'devadattasamavetakṛtijanyapākakarmībhūtastaṇḍulaḥ' iti śābdabodhaḥ/<BR>
na ca 'devadattaḥ pacati' ityatra tṛtīyā, 'taṇḍulaḥ pacyate' ityatra<BR>
ca dvitīyā syāt/ tatra kartṛkarmaṇoḥ ākhyātenānabhidhānāditi<BR>
vācyam/ anabhihite kartṛtve tṛtīyāyāḥ tādṛśe ca karmatve<BR>
dvitīyāyā vidhānenādoṣāditi dhyeyam/<BR>
<BR>
<BR>
<b>bālapriyā</b><BR>
<BR>
<BR>
yo yatreti/ yaḥ<BR>
puruṣaḥ yatra yāgādau pravartate sa puruṣaḥ<BR>
kṛtisādhyatva-iṣṭasādhanatvaprakārakayāgaviśeṣyakajñānavānityevaṃrūpāt<BR>
lokavyavahārāt yāgādikriyāyāmeva liṅā<BR>
kṛtisādhyatkmiṣṭasādhanatvaṃ cāvagamyata ityarthaḥ/ vyavahāraparatayā<BR>
vyutpattipadaṃ vyākhyāya, niyamaparatayā vyutpattipadaṃ vyācakṣāṇānāṃ<BR>
navyānāṃ matamāha - navyāḥ panuriti/ tacca saṅketasaṃbandheneti/<BR>
ākhyātapadasya yatra tibādau pāṇinyādīnāṃ icchāviśeṣātmakaḥ<BR>
saṅketo 'sti sa tibādiḥ saṅketasaṃbandhena ākhyātapadavān/<BR>
ākhyātapadavattvaṃ<BR>
<BR>
<BR>
tibādiniṣṭham/ tat<BR>
śaktatāvacchedakamityarthaḥ/ yathā tibādiṣu aṣṭādaśasu ākhyātapadasya<BR>
pāṇineranyasya vā saṅketaḥ tathā śabdāntarasaṃketasyāpi<BR>
anyapuruṣīyasya sambhavāt tattacchabdavattvasyāpi vinigamanāviraheṇa<BR>
śaktatāvacchedakatvaṃ syādityālocya navīnāḥ tiptvādikameva<BR>
kṛtiśaktatāvacchedakamityāhuḥ/ tanmatamāha - tiptvādikameveti/ atra<BR>
"tibodereva yatra vācakatāgrahaḥ tadanurodhena<BR>
pacatītyādyānupūrvījñānasya tibādijanyopasthitisahakāreṇa<BR>
śābdabodhopadhāyakatākalpanasya āvaśyakatayā tibādereva tādrūpyeṇa<BR>
śaktatākalpanāyāḥ ucitatvam"iti vyutpattivādagrantho 'nusandheyaḥ/<BR>
kartrarthakatvāpekṣayā yatnārthakatve śakyatāvacchedakalāghavamastīti<BR>
sūcanāya kṛtitvāvacchinnavācakatvaṃ ityuktam/ dīpikāyāṃ pacati<BR>
pākaṃ karotīti/ tatsamānārthakapadāntareṇa tadarthakathanaṃ vivaraṇam/<BR>
'pacati' iti vivaraṇīyapade pac ti iti bhāgadvayamasti/ 'pākaṃ<BR>
karoti' iti vivaraṇavākye 'pākam' ityanena dhātoḥ<BR>
vivaraṇam, 'karoti' ityanena 'ti' ityākhyātasya vivaraṇam/<BR>
yatnaḥ kṛdhātorarthaḥ/ tathā ca karotinā vivaraṇāt ākhyātasya<BR>
yatnārthakatvam/ evaṃ 'kiṃ karoti' iti praśnasya pacati ityuttaraṃ<BR>
dīyate/ tatra praśnavākye kiṃ śabdasya jijñāsāviṣayadharmāvacchinnor'thaḥ/<BR>
dvitīyāyāḥ viṣayatvamarthaḥ/ tatrādheyatāsambandhena kiṃpadārthasyānvayaḥ/<BR>
viṣayatvasya nirūpakatāsambandhena kṛtāvanvayaḥ/ tathā ca<BR>
jijñāsāviṣayadharmavacchinnaniṣṭhaviṣayatānirūpakakṛtiriti bodho<BR>
jāyate/ 'pacati' iti vākyena pākaniṣṭhaviṣayatānirūpakakṛtiriti<BR>
bodho bhavati/ tathā ca jijñāsitadharmāvacchinnaviṣayakakṛtivācakasya<BR>
praśnasya viśeṣadharmāvacchinnaviṣayakayatnavācakaśabda evottaraṃ<BR>
bhavitumarhatīti ākhyātasya yatnavācakatvamiti bhāvaḥ/ prakāśikāyām<BR>
jijñāsitasambandhabodhakamiti/<BR>
jijñāsāviṣayadharmāvacchinnapratiyogikaviṣayatvarūpasambandhabodhakam ityarthaḥ/<BR>
pākasambandhabodhakatva iti/ pākaviṣayakatvabodhakatva ityarthaḥ/<BR>
tannivartakatvamiti/ jijñāsānivartakatvamityarthaḥ/<BR>
kṛtibodhakatvāsambhavāditi/ acetane rathe<BR>
yatnarūpakṛterbādhitatvāditi bhāvaḥ/ nanu ratho gacchatītyādau<BR>
ākhyātasyānukūlavyāpāre lakṣaṇetyuktirna yuktā/ anukūlatvasya<BR>
saṃsargatayā bhānasambhavena tadaṃśe śabdavṛtteranāvaśyakatvāt<BR>
vyāpāramātre lakṣaṇāyāḥ vaktumucitatvādityāśaṅkya dīpikāyā api<BR>
tathaiva tātparyamityāha - vyāpāre anukūlatvotkīrtanamiti/ navyāḥ<BR>
punariti/ dīghitikārādayaḥ ityarthaḥ/ maṇikṛnmatamāśaṅkate - na<BR>
cāśrayatāsambandhenaiveti/ avyutpannatvāditi/ anyathā 'caitraḥ pacyate'<BR>
ityatra dhātvarthapākasya kartṛtāsambandhena caitre, taṇḍulaḥ<BR>
pacatītyādau karmatāsambandhena taṇḍulasya dhātvarthe<BR>
pāke 'nvayāpattariti bhāvaḥ/<BR>
<BR>
<BR>
vaiyākaraṇamatamiti/<BR>
'devadattaḥ taṇḍulaṃ pacati' ityatra taṇḍulapadottaradvitīyāyāḥ karma<BR>
arthaḥ tatrābhedena taṇḍulasyānvayaḥ/ karmaṇaḥ<BR>
svaniṃṣṭhakarmatānirūpakatvasambandhena dhātvarthe pāke 'nvayaḥ/ 'pacati'<BR>
ityatra tipaḥ kartā arthaḥ/ tatra devadattasyābhedenānvayaḥ/ kartuḥ<BR>
dhātvarthapāke svaniṣṭhakartṛtānirūpakatvasambandhenānvayaḥ/ tathā ca<BR>
devadattābhinnakartṛkaḥ taṇḍulābhinnakarmakaḥ pākaḥ iti<BR>
dhātvarthamukhyaviśeṣyako bodhaḥ/ devadattena pacyate taṇḍulaḥ ityatra<BR>
tṛtīyāyāḥ kartā arthaḥ/ tatra devadattasya abhedenānvayaḥ, kartuśca<BR>
pāke 'nvayaḥ/ ākhyātasya karma arthaḥ tatra taṇḍulasyābhedena karmaṇaśca<BR>
dhātvarthe 'nvayaḥ/ devadattābhinnakartṛkaḥ taṇḍulābhinnakarmakaḥ pāka iti<BR>
śābdabodhaḥ/<BR>
<BR>
<BR>
naiyāyikamate tu<BR>
devadattaḥ taṇḍulaṃ pacati ityatra dvitīyāyāḥ karmatvamarthaḥ/<BR>
tatrādheyatāsambandhena taṇḍulasyānvayaḥ/ karmatvasya nirūpakatāsambandhena<BR>
dhātvarthe pāke 'nvayaḥ/ ākhyātasya kṛtirarthaḥ/ tatrānukūlatāsambandhena<BR>
dhātvarthapākasyānvayaḥ/ kṛterāśrayatāsambandhena devadatte 'nvaya iti<BR>
taṇḍulaniṣṭhakarmatānirūpakapākānukūlakṛtimān devadatta iti<BR>
prathamāntārthamukhyaviśeṣyako bodhaḥ/ devadattena pacyate taṇḍula<BR>
ityatra tṛtīyāyāḥ kṛtirarthaḥ/ tatra devadattasya samavāyenānvayaḥ/<BR>
kṛterjanyatāsambandhena dhātvarthapāke 'nvayaḥ/ ākhyātasya karmatvamarthaḥ/<BR>
tatra nirūpitatvasambandhena pākasyānvayaḥ/ karmatvasyāśrayatāsambandhena<BR>
prathamāntārthe taṇḍule 'nvaya iti<BR>
devadattasamevatakṛtijanyapākanirūpitakarmatāvān taṇḍula iti<BR>
bodhaḥ/<BR>
<BR>
<BR>
bhāṭṭamīmāṃsakānāṃ<BR>
mate devadattaḥ odanaṃ pacati ityatrākhyātasya kṛtirūpā bhāvanā<BR>
arthaḥ/ odanapadottaradvitīyāyāḥ akhaṇḍopādhirūpaṃ karmatvamarthaḥ/<BR>
tatrādheyatāsambandhena taṇḍulasyānvayaḥ/ karmatvasya<BR>
svanirūpakadhātvarthapākānukūlatvasambandhena ākhyātārthakṛtāvanvayaḥ/<BR>
devadattasyāpi tatraivānvayaḥ/ dhātvarthapākasya<BR>
<BR>
<BR>
karaṇatvasambandhena<BR>
kṛtāvanvayaḥ/ svaniṣṭhakaraṇatānirūpakaudanoddeśyakatvasambandhena<BR>
pākasya kṛtāvanvaya iti paryavasyati/ tathā ca devadattasamavetā<BR>
taṇḍulakarmakapākānukūlā pākakaraṇikā kṛtiriti bodhaḥ/ aiteṣāṃ<BR>
mate ākhyātarthakṛtiḥ śābdabodhe mukhyaviśeṣyatayā bhāsate/ pākasya<BR>
kṛtau karaṇatvaṃ ca kṛtiṃ prati uddeśyabhūtaudanakaraṇatvāt/ yatra tu<BR>
dvitīyāntaṃ vinā pacati ityetāvanmātramuktam tatra dhātvarthapākasya<BR>
karmatāsambanadhena kṛtāvanvayaḥ/ devadattasamavetā pākakarmikā<BR>
kṛtiriti bodhaḥ/ caitreṇa odanaḥ pacyate ityatrāpi tṛtīyāyāḥ<BR>
kartṛtvamarthaḥ/ tasya svanirūpakapākānukūlatvasambandhena<BR>
ākhyātārthakṛtāvanvayaḥ/ dhātvarthasya pākasya<BR>
svakaraṇakaudanoddeśyakatvasambandhena kṛtāvanvayaḥ/ ākhyātasya tatra<BR>
karmatvaṃ bhāvanā cārthaḥ/ karmatve odanasyānvayaḥ/ karmatvasya<BR>
svanirūpakapākānukūlatvasambandhena bhāvanāyāmanvayaḥ/ tathā ca<BR>
devadattakartṛkapākānukūlā odanakarmakapākānukūlā<BR>
pākakaraṇakaudanoddeśyikā bhāvenati śābdabodha iti/<BR>
<BR>
<BR>
pūrveṇānvaya iti/<BR>
tathā ca ca kartṛkarmagatā ekatvādisaṅkhyā kṛtiḥ kālaśca ākhyātārthaḥ/<BR>
asmin mate anabhihite iti sūtrasya<BR>
kartṛkarmagatasaṅkhyāyāmanabhihitāyāmityarthaḥ/ atha vā kartṛtve<BR>
karmatve cānabhihite ityarthaḥ/ nātaḥ devadattaḥ pacati ityatra<BR>
devadattapadottaraṃ tṛtīyāyāḥ, taṇḍulaḥ pacyate ityatra<BR>
taṇḍulapadottaraṃ dvitīyāyā vā apattiḥ/ agre ca spaṣṭamidam/<BR>
kṛtyādiparigraha iti/ ādinā kālo gṛhyate/ paramateneti/<BR>
mīmāṃsakamatenetyarthaḥ/ 'kartā cākṣepalabhyaḥ' iti nyāyaprakāśādau<BR>
nirūpitatvāt/<BR>
<BR>
<BR>
<b>dīpikā</b><BR>
<BR>
<BR>
<b>upasargāṇāṃ<BR>
dyotakatvam</b><BR>
<BR>
<BR>
prajayati ityādau<BR>
dhātoreva prakarṣe śaktiḥ/ upasargāṇāṃ dyotakatvameva, na tatra śaktiḥ/<BR>
<BR>
<BR>
<b>prakāśikā</b><BR>
<BR>
<BR>
upasargāṇāṃ<BR>
vācakatvamataṃ nirasyati prajayatītyādāviti/ nanu dhātunaiva<BR>
prakarṣāderbodhe praśabdādervaiyarthyamata āha<BR>
<BR>
<BR>
- upasargāṇāmiti/<BR>
dyotakatvam - tātparyagrāhakatvam/ tena 'itaranipātānām<BR>
vācakatvam' iti sūcitam/ tathā hi-ekakārasya<BR>
ayogavyavacchedor'thaḥ 'śaṅkhaḥ pāṇḍura eva' ityādau,<BR>
anyayogavyavacchedaśca 'pārtha eva dhanurdhara' ityādau ityādikaṃ<BR>
bahutaramūhanīyam/<BR>
<BR>
<BR>
<b>bālapriyā</b><BR>
<BR>
<BR>
tātparyagrāhakatvam<BR>
- yatra pra iti upasargaḥ dhātunā saha uccāryate tatra dhātoḥ prakarṣe<BR>
tātparyamiti graho bhavati/ ataḥ dhātorarthaviśeṣe<BR>
tātparyagrahajanakatvamupasargāṇāmiti bhāvaḥ/ itaranipātānāmiti/<BR>
upasargātiriktanipātānāmityarthaḥ/ ityādikaṃ<BR>
bahutaramūhanīyamiti/ 'nīlam sarojaṃ bhavatyeva' ityādau<BR>
evakārasya atyantāyogavyavacchedor'tha ityūhanīyamityarthaḥ/<BR>
<BR>
<BR>
atredaṃ bodhyam -<BR>
evakārārthastrividhaḥ-anyayogavyavacchedaḥ, ayogavyavacchedaḥ,<BR>
atyantāyogavyavacchedaśceti/ viśeṣyasaṅgataivakārasya<BR>
anyayogavyavacchedor'thaḥ/ yathā pārtha eva dhanurdhara ityādau<BR>
pārthānyasmin dhanurdhaṃratvayogo vyavacchidyate/ tatra anyaḥ, yogaḥ,<BR>
abhāvaśceti trayaḥ evakārasya pṛthak śakyāḥ/ anyaśabdārthaḥ bhedavān/<BR>
bhede pārthasya pratiyogitāsambandhenānvayaḥ/ sambandharūpe yoge<BR>
prakṛte tādātmyātmake pratiyogitvena dhunardhaṃrasyānvayaḥ/<BR>
yogasyābhāve pratiyogitvenānvayaḥ/ abhāvasya svarūpasambandhena<BR>
anyasminnanvayaḥ/ evaṃ dhanurdharasya abhedasambandhena pārthe 'nvayaḥ/ tathā ca<BR>
pārthapratiyogikabhedavān (pārthānyaḥ)<BR>
dhanurdharapratiyogikatādātmyābhāvavān (dhanurdharatvābhāvavān)<BR>
pārthaḥ dhanurdharābhinnaśceti śābdabodho jāyate/ pārthasya<BR>
viśeṣyatayā anyaviśeṣaṇatayā ca dvirbhānam/ evaṃ dhunardharasya<BR>
evakārārthayogaviśeṣaṇatayā pārthaviśeṣaṇatayā ca dvirbhānam/<BR>
<BR>
<BR>
viśeṣaṇasaṅgataivakārasya ayogavyavacchedor'thaḥ/ yathā<BR>
'śaṅkhaḥ pāṇḍara eva' ityādau śaṅkhe pāṇḍarāyogo vyavacchidyate/<BR>
tatraivakārasya yogābhāve abhāve ca śaktiḥ/ sambandhātmake yoge<BR>
pāṇḍarasya pratiyogitayā anvayaḥ/ yogābhāvasya pratiyogitayā<BR>
abhāve 'nvayaḥ/ abhāvasya svarūpasaṃbandhena śaṅkhe 'nvayaḥ/ tathā ca śaṅkhaḥ<BR>
pāṇḍarayogābhāvābhāvavān iti śābdabodhaḥ/<BR>
<BR>
<BR>
kriyāsaṅgataivakārasya<BR>
atyantāyogavyavacchedor'thaḥ/ yathā 'nīlaṃ sarojaṃ bhavatyeva'<BR>
ityādau saroje<BR>
<BR>
<BR>
nīlabhavanātyantāyogo vyavacchidyate/ atyantatvaṃ abhāvaśca tatra<BR>
evakārārthaḥ/ atyantatvaṃ ca vyāpakatvam/ tacca<BR>
bhedapratiyogitānavacchedakatvam/ bhede<BR>
sarojasyādheyatāsambandhenānvayaḥ/ bhedapratiyogitānavacchedakatvasya<BR>
pratiyogitayā<BR>
<BR>
<BR>
abhāve 'nvayaḥ/ abhāvasya<BR>
svarūpasambandhena ayoge 'nvayaḥ/ evaṃ nīlakartṛkabhavanasya<BR>
nīlatvātmakasya ayogaikadeśe yoge pratiyogitvenānvayaḥ/ tathā ca<BR>
sarojaniṣṭhabhedapratiyogitānavacchedakatvābhāvavān<BR>
nīlatvapratiyogikasambandhābhāvaḥ iti śābdabodhaḥ/<BR>
nīlatvasambandhābhāve sarojatvavyāpakatvasyāsambhavena<BR>
sarojatvavyāpakatvaviśiṣṭāyogābhāvasya bodhayitumaśakyatvāt<BR>
ayoge sarojatvavyāpakatvavyavacchedabodho varṇita iti/ adhikam<BR>
dīdhikārīyaivakārārthavivecane<BR>
jayarāmanyāyapañcānanakṛtapadārthamālāyāṃ ca draṣṭavyam/<BR>
<BR>
<BR>
<b>dīpikā</b><BR>
<BR>
<BR>
<b>padārthatattvajñānasya mokṣahetutvanirūpaṇam</b><BR>
<BR>
<BR>
padārthajñānasya<BR>
paramaprayojanaṃ mokṣaḥ/ tathā hi-- 'ātmā vāre draṣṭavyaḥ śrotavyo<BR>
mantavyo nididhyāsitavyaḥ' iti śrutyā śravaṇādīnāṃ<BR>
ātmasākṣātkārahetutvabodhanāt śruttā dehādivilakṣaṇātmajāne<BR>
satyapyasambhāvanānivṛtteḥ yuktyanusandhānarūpamananasādhyatvāt/<BR>
mananopayogipadārthanirūpaṇadvārā śāstrasyāpi mokṣopayogitvam/<BR>
tadanantaraṃ śrutyupadiṣṭayogavidhinā nididhyāsane kṛte tadanantaraṃ<BR>
dehādiṃvilakṣaṇātmasākṣātkāre sati dehādau<BR>
ahamityabhimānarūpamithyājñānanāśe doṣābhāvāt pravṛttyabhāve<BR>
dharmādharmayorabhāve janmābhāve pūrvadharmādharmayoranubhavena nāśe<BR>
caramaduḥkhadhvaṃsalakṣaṇamokṣo jāyate/ jñānameva mokṣasādhanam/<BR>
mithyājñānanivṛtterjñānamātrasādhyatvāt/ 'tamevaṃ<BR>
viditvātimṛtyumeti nānyaḥ panthā vidyate 'yanāya' iti śrutyā<BR>
sādhanāntaraniṣedhācca/<BR>
<BR>
<BR>
<b>prakāśikā</b><BR>
<BR>
<BR>
prekṣāvatpravṛttaye<BR>
sakalakāmanāviṣayamuktiprayojanakatāṃ granthasya darśayati -<BR>
padārthajñānasyeti/ padārthatattvajñānasyetyarthaḥ/<BR>
anyeṣāmavāntaraprayojanānāmapi sadbhāvādāha - parameti/<BR>
śruterayamarthaḥ -- are mumukṣuṇā ātmā draṣṭavyaḥ mumukṣoḥ<BR>
ātmadarśanamiṣṭasādhanamiti yāvat/ ātmadarśanopāyaṃ darśayati ---<BR>
śrotavya ityādinā/ ārtha-krameṇa śābdakramaḥ tyakto bhavati,<BR>
'agnihotraṃ juhoti' 'yāvagūṃ pacati' ityādivat/<BR>
asambhāvanānivṛtteriti/ aprāmāṇyajñānanivṛtterityarthaḥ/<BR>
yuktyanusandhāneti/ ayaṃ bhāvaḥ--- yuktibhiranucintanaṃ mananam/ tacca<BR>
ātmana itarabhinnatvenānumānam/ tacca<BR>
bhedapratiyogītarajñānasādhyam/ tadarthaṃ sakalapadārthanirūpaṇamiti/<BR>
mokṣopayogitvaṃ viśadayati --- tadanantaramiti/<BR>
mananānantaramityarthaḥ/<BR>
<BR>
<BR>
<b>bālapriyā</b><BR>
<BR>
<BR>
sakalakāmanāviṣayeti/ apunarbhavarūpatvāt sarveṣāmapīṣṭaḥ yo<BR>
mokṣaḥ tatprayojanakatvamityarthaṃḥ/ yadapekṣayā anyat prayojanaṃ na<BR>
bhavati tat paramaprayojanam/ yadapekṣayā anyat prayojanaṃ bhavati<BR>
tat avāntaraprayojanam/ prayojanāntarāsādhanatve sati prayojanatvaṃ<BR>
paramaprayojanatvam/ prayojanāntarasādhanatve sati prayojanatvaṃ<BR>
avāntaraprayojanatvam/ nanu"ātmā vā are<BR>
<BR>
<BR>
draṣṭavyaḥ śrotavyaḥ"iti<BR>
śrutau pāṭhakramānusāreṇa darśanasyaiva śravaṇasādhanatvamavagamyate na tu<BR>
śravaṇāderdarśanasādhanatvamityāśaṅkyāha - ārthakrameṇeti/<BR>
prayojanavaśena yaḥ kramaḥ saḥ ārthakramaḥ/ yathā agnihotrayavāgūpākayoḥ/<BR>
atra hi yavāgvāḥ homaprayojanakatvena tatpākaḥ prayojanavaśena<BR>
pūrvamanuṣṭhīyate/ padārthabodhakavākyānāṃ yaḥ kramaḥ saḥ pāṭhakramaḥ/<BR>
tena ca padārthānāṃ kamaḥ āśrīyate/ aprāmāṇyajñānanivṛtteriti/<BR>
śrutivāvayajanye dehādivilakṣaṇātmaviṣayakaśābdabodhātmakaśravaṇe<BR>
aprāmāṇyajñānasya nivṛttiḥ mananena bhavati/ mananaṃ cānu mityātmakam/<BR>
ātmā dehādibhinnaḥ jñānecchādyāśrayatvāt yannaivaṃ tannaivam iti<BR>
vyatirekyanumānaprayogo draṣṭavyaḥ/<BR>
bhedapratiyogītarajñānasādhyamiti/<BR>
ātmānuyogikabhedapratiyogibhūtāḥ ye ātmetarapadārthāḥ tadviṣa<BR>
yakajñānajanyamanumityātmakaṃ mananamityarthaḥ/ tadarthamiti/ ātmetara<BR>
padārthaviṣayakajñānotpādanārthamityarthaḥ/ pratyāhṛtya-nigṛhya,<BR>
viṣayasaṃyuktāni yathā na bhaveyustathā kṛtvetyarthaḥ/ manaḥpratyāhṛtya -<BR>
manaḥ indriyasaṃyuktaṃ yathā na syāt tathā kṛtvā/ sākṣātkartavye<BR>
ātmani manasaḥ praṇidhānaṃ sthāpanaṃ yogaḥ/ viśeṣadarśanenaiveti/<BR>
rajatavyāvartakasya śuktigatasyāsādhāraṇadharmasya śuktitvasya<BR>
darśanenaivetyarthaḥ/ tathā prakṛte 'pīti/ ātmagatasya<BR>
taditaravyāvartakasya dharmasya darśanenaiva dehādibhramarūpaṃ mithyājñānaṃ<BR>
nivartate ityarthaḥ/<BR>
<BR>
<BR>
<b>/ / /</b><BR>
<BR>
<BR>
<b>tarkasaṃgrahaḥ</b><BR>
<BR>
<BR>
kāṇādanyāyamatayorbālavyutpattisiddhaye/<BR>
<BR>
<BR>
annambhaṭṭena viduṣā<BR>
racitastarkasaṅgrahaḥ//<BR>
<BR>
<BR>
<b> // it.i<BR>
tarkasaṃgrahaḥ samāptaḥ//</b><BR>
<BR>
<BR>
<b>/ / /</b><BR>
<BR>
<BR>
<b>dīpikā</b><BR>
<BR>
<BR>
<b>jñānakarmasamuccayavādanirāsaḥ</b><BR>
<BR>
<BR>
nanu<BR>
'tatprāptiheturvijñānaṃ karmacoktaṃ mahāmune' iti karmaṇo 'pi<BR>
mokṣasādhanatvasmaraṇāt jñānakarmaṇoḥ samuccaya iti cet - na/<BR>
<BR>
<BR>
"nityanaimittikaireva kurvāṇo<BR>
duritakṣayam/<BR>
<BR>
<BR>
jñānaṃ ca<BR>
vimalīkurvannabhyāsena ca pācayet//<BR>
<BR>
<BR>
abhyāsācca<BR>
kvacijjñānāt kaivalyaṃ labhate naraḥ"//<BR>
<BR>
<BR>
ityādināṃ karmaṇo<BR>
jñānasādhanatvapratipādanāt jñānadvāraiva karmaṇo mokṣasādhanatvaṃ na<BR>
sākṣāt/ tasmāt padārthatattvajñānasya mokṣaḥ paramaprayojanamiti sarvaṃ<BR>
ramaṇīyam/<BR>
<BR>
<BR>
<b>iti<BR>
tarkasaṃgrahadīpikā samāptā</b><BR>
<BR>
<BR>
<b>/ / /</b><BR>
<BR>
<BR>
<b>prakāśikā</b><BR>
<BR>
<BR>
'kaivalyaṃ labhate<BR>
naraḥ' ityādineti/ ādinā 'kṣīyante cāsya karmāṇi tasmin dṛṣṭe<BR>
parāvare' ityādiśruteḥ 'jñānāgniḥ sarvakarmāṇi bhasmasātkurute<BR>
tathā' ityādismṛteśca saṃgrahaḥ/ jñānadvāraiveti/ atrāyaṃ kramaḥ --<BR>
niṣkāmanayā bhagavatprītyarthaṃ kṛtaiḥ karmabhiḥ<BR>
duritakṣayarūpātmaśuddhirbhavati/ tato viṣayeṣu vairāgyam/ tataḥ<BR>
śravaṇādau pravṛttiḥ/ tataḥ śravaṇādikrameṇa tattvajñānotpattau<BR>
pūrvoktamithyājñānanāśādikrameṇa mokṣaniṣpattiḥ/ adhikam<BR>
asmadīyacintāmaṇidīdhitivyākhyāyāmanusandheyaṃ<BR>
tarkakarkaśavicāracāturīdhurīṇairiti/<BR>
<BR>
<BR>
kauṇḍinyagotrasambhūto nīlakaṇṭhākhyapaṇḍitaḥ<BR>
<BR>
<BR>
kṛtimārpipadetasmai<BR>
candracūḍāya maṅgalam//<BR>
<BR>
<BR>
<b>iti prakāśikā<BR>
samāptā</b><BR>
<BR>
<BR>
<b>/ / /</b><BR>
<BR>
<BR>
<b>bālapriyā</b><BR>
<BR>
<BR>
śrīyante ceti/<BR>
parāvare-- pare avarā yasmāt tasmin paramātmani sākṣātkṛte sati<BR>
puṇyapāparūpāṇi karmāṇi naśyantītyarthaḥ/ jñānāgniriti/<BR>
jñānarūpo 'gniḥ sarvāṇyapi puṇyapāparūpāṇi karmāṇi<BR>
bhasmīkarotītyarthaḥ/<BR>
<BR>
<BR>
dīpikāyām<BR>
ātmasākṣātkāre satītyādi/"duḥkhajanyapravṛttidoṣaḥ<BR>
mithyājñānānāmuttarottarāpoya tadanantarāpāyādapavargaḥ"iti<BR>
nyāyasūtramatrābhisaṃhitam/ prathamataḥ avicchinnatailadhārāvat<BR>
śravaṇamananasamānaviṣayakānavaratātmānusandhānarūpe nididhyāsane sati<BR>
ātmā dehādibhinnatvena sākṣātkriyate/ ayaṃ sākṣātkāra eva<BR>
tattvajñānamityucyate/ anena tattvajñānena dehādau ātmābhedabhramarūpaṃ<BR>
mithyājñānaṃ nivartate/ tādṛśadoṣāṇāmanutpattau rāgadveṣamoharūpā<BR>
doṣāḥ notpadyanate/ tādṛśadoṣāṇāmanutpattau vihitaniṣiddhakarmasu<BR>
pravṛttiḥ na bhavati/ pravṛttyabhāvācca puṇyapāparūpau dharmāndharmau<BR>
notpadyete/ dharmādharmayoranutpattau ca śarīraprāṇasaṃyogarūpaṃ janma<BR>
ātmano<BR>
<BR>
<BR>
na bhavati/<BR>
janmāntarābhāve asmin janmani prārabdhayoḥ puṇyapāpayoranubhavena<BR>
vināśe ca caramaduḥkhasya dhvaṃsarūpo mokṣo bhavati iti bhāvaḥ/<BR>
<BR>
<BR>
tameva viditveti/ taṃ<BR>
paramātmānaṃ viditvaiva jñātvaiva pumān mṛtyuṃ saṃsāraṃ atyeti<BR>
atikrāmati/ ātmatattvajñānavāneva saṃsāranāśavān bhavatītyarthaḥ/<BR>
ayanāya-mokṣaprāptaye anyaḥ tattvajñānādanya panthāḥ upāyaḥ na<BR>
<BR>
<BR>
vi/te ityarthaḥ/<BR>
sādhanāntaraniṣedhāditi/ ātmatattvajñānādanyasya sādhanasya<BR>
niṣedhādityarthaṃḥ/ tatprāptiheturiti/ mokṣāprāpteḥ tattvajñānaṃ<BR>
bhagavatprīṇanayāgādirūpaṃ karma cobhayaṃ sādhanamityarthaḥ/ samuccaya<BR>
iti/ jñānakarmasamudāyaḥ mokṣasādhanam/ parasparasahakāreṇa<BR>
jñānakarmaṇorūbhayoḥ mokṣasādhanatvaṃ na jñānamātrasyetyarthaṃḥ/ jñānaṃ ca<BR>
vimalīkurvanniti/ dehendriyādivilakṣaṇātmajñānaṃ<BR>
mananenāprāmāṇyajñānānāskanditaṃ kurvannityarthaḥ/ abhyāseneti/<BR>
indriyanigrahapūrvakāsakṛtsamaraṇarūpanididhyāsanena pācayet<BR>
phalonmukhaṃ kuryādityarthaḥ/ prakāśikāyāṃ tarkakarkaśeti/ tarkamūlakaḥ<BR>
yaḥ karkaśaḥ kaṭhinataraḥ vicāraḥ vimarśaḥ tatra yā cāturī cāturyaṃ tayā<BR>
tatra vā dhuriṇaiḥ samarthairityarthaḥ/ vimarśaḥ tatra yā cāturī cāturthaṃ<BR>
tayā tatra vā dhuviṇaiḥ samarthairityarthaḥ/ candracūḍāya maṅgalamiti /<BR>
maṅgalamiti samarpaṇākriyāviśeṣaṇam/ maṅgalaṃ yathā syāt tathā<BR>
candracūḍāya samārpayadityarthaḥ/ yathā īśvarārpaṇabuddhyā kriyamāṇaṃ<BR>
yāgadānādi maṅgakalaraṃ tathā tattvajñānadvārā sakalojjīvakasnapaya<BR>
granthasya īśvarāya samarpaṇamapi svasya pareṣāṃ ca maṅgalakaramiti<BR>
bhāvaḥ//<BR>
<BR>
<BR>
nirañjanāñjanādrīśarīnivāsakṛpābalāt<BR>
<BR>
<BR>
sadācāryakaṭākṣācca<BR>
vyākhyeyaṃ samapūryata//<BR>
<BR>
<BR>
prauḍhavidvanmanastuṣṭiṃ<BR>
vyākhyaiṣā janayenna vā/<BR>
<BR>
<BR>
bālānāṃ tu manaḥ<BR>
prītiṃ parāmāvakṣyati dhruvam//<BR>
<BR>
<BR>
<b>iti<BR>
śrīkṛṣṇatātācāryātmajasya śrīdevanāthatātācāryakaṭākṣalabdha-</b><BR>
<BR>
<BR>
<b>sāmānyaviśeṣaśāstravijñānasya catuśśāstraśiromaṇeḥ</b><BR>
<BR>
<BR>
<b>vidyāvāridheḥ<BR>
nāvalpākam - śaṭhakoparāmānuja-</b><BR>
<BR>
<BR>
<b>tātācāryasya<BR>
kṛtiṣu prakāśikāvyākhyā</b><BR>
<BR>
<BR>
<b>bālapriyā<BR>
samāptā</b><BR>
<BR>
<BR>
<b>/ / /</b><BR>
<BR>
<BR>
<b>//<BR>
śrīgurucaraṇāravindābhyāṃ namaḥ//</b><BR>
<BR>
<BR>
<b>//<BR>
prakāśikāvyākhyā prasāraṇā//</b><BR>
<BR>
<BR>
<b>maṅgalavādaḥ</b><BR>
<BR>
<BR>
[pṛ.1]<BR>
nidhāyetyādiślokasyāyaṃ vākyārthaḥ/<BR>
tathā hi - hṛdi ityatra saptamyāḥ nirūpitatvamarthaḥ/ tasya ca<BR>
vṛttitvaprakārakāhāryajñānarūpanipūrvakadhādhātvarthaghaṭakavṛttitve 'nvayaḥ/<BR>
[1] viśveśamityatra nirūpakatayā jñānānvayi āśrayatayā tadanvayi vā<BR>
viśeṣyatvaṃ viśeṣyitvaṃ vār'thaḥ/ prakṛtyarthasya viśeṣyatve ādheyatayā<BR>
viśeṣyitve vā nirūpitatvasambandhenānvayaḥ/ lyapaḥ<BR>
samānakartṛkatvasahitottarakālīnatvaparatvāt lyapapratyayasya<BR>
dhvaṃsor'thaḥ/ tatra prakṛtyarthasya pratiyogitayānvayaḥ/ dhvaṃsasya ca<BR>
svapratiyogisamānakartṛkatvasvādhikaraṇakālavṛttitvobhayasambandhena<BR>
kriyata ityatra kṛdhātvarthakṛtāvanvayaḥ/ [1] guruvandanamityatra<BR>
<BR>
<BR>
svoccārayitṛtāvacchedakaikakālīnobhayāvṛttijātitvopalakṣitajātiyuktaśarīrāvacchinnacetananiṣṭhāpakarṣāvadhitvaprakāraka-<BR>
<BR>
<BR>
<BR>
bodhānukūlatādṛśacetanakartṛko vyāpāro vandanam/<BR>
gurupadasya samāsāntargatatayā luptaṣaṣṭhīkasya<BR>
viśeṣyatānirūpitor'thaḥ/ tasya cābhedasambandhena prakāratāyāmanvayaḥ/<BR>
prakṛtyarthasyādheyatayā viśeṣyatve 'nvayaḥ/<BR>
vipūrvakadhādhātvarthakṛtyanvitaṃ vidheyatvaṃ vidheyitvaṃ vā<BR>
dvitīyārthaḥ/ atrāpi lyapaḥ pūrvavadevārthaḥ/ [1] bālānāmityatra ṣaṣṭhyāḥ bodhānvayi samavetatvam arthaḥ/ tatra<BR>
nirūpitatvasambandhena prakṛtyarthasyānvayaḥ/ [1] sukhabodhāyetyatra sukhaṃ<BR>
yathā syāttathā bodhaḥ/ sukhaścāsau bodhaśceti samānādhikaraṇasamāsaḥ/<BR>
dīpikāyām [1] sūkhena bodha iti vyākhyānam<BR>
arthapradarśanamātraparam/ anyathā tṛtīyāsamāsānupapatteḥ/ sukhaśabdaśca<BR>
'bhārāpagame sukhī saṃvṛtto 'ham' itivat duḥkhābhāve upacaryate/<BR>
sa ceha dharmiparaḥ/ bodhāyetyatra 'edhānāhartuṃ vrajati' ityarthe<BR>
'edhebhyo vrajati' itivat 'bodhaṃ janayituṃ kriyata' ityarthe<BR>
'bodhāya kriyata' iti"kriyārthopapadasya ca karmaṇi sthānina"iti<BR>
sūtreṇa prāptā caturthī utpattyanukūlavyāpāraviṣayakecchāṃ bodhayati/<BR>
tasyāḥ svaviṣayasamānakartṛkatvasvaprayojyecchāviṣayatvobhayasambandhena<BR>
kṛtāvanvayaḥ/ utpattau ca bodhānvayaḥ/ ākhyātasyādheyatayā<BR>
prakṛtyarthānvito vartamānakṣaṇaḥ, āśrayatayā<BR>
<BR>
<BR>
prathamāntārthānvayi,<BR>
vidheyatvaṃ cārthaḥ/ viśiṣṭabodhaḥ spaṣaṭaḥ dīpikāyām [1] viśveśvaramiti/<BR>
svaniṣṭhakarmāsādhāraṇahetuprayatnavattavasambandhenāmbāsahitamūrtivi śiṣṭābhinnanikhilavidyopadeśakartrabhinnaviśveśvaraviśeṣyaka-<BR>
<BR>
<BR>
<BR>
svāpakarṣāvadhitvaprakārakajñānānukūlasvīyavyāpāradhvaṃsaviśeṣitatakarsaṅgrahapratipādyārthaviṣayakajñānajanakābhinnabālasama-<BR>
<BR>
<BR>
<BR>
vetānāyāsaviśiṣṭadravyādipadārthaviṣyakabodhanakābhinnavyākhyāna<BR>
- vidheyakavartamānakālīnakṛtimānahaṃ iti bodhaḥ/<BR>
vyāpāradhvaṃsavaiśiṣṭyaṃ ca<BR>
svapratiyogisamānakartṛkatvasvādhikaraṇakālavṛttitvobhayasambandhena/<BR>
<BR>
<BR>
prakāśikāyām [2] vande<BR>
śivamityādi/ pūrvārdhasya<BR>
upadeṣṭrabhinnāmbāviśiṣṭābhinnadakṣiṇāmūrtiśivaviśeṣyaka-<BR>
svāpakarṣāvadhitvaprakārakabodhānukūlavyāpārānukūlakṛtimānahamiti<BR>
bodhaḥ/ [2] yadvandanenetyādyuttarārthasya<BR>
yannamaskāraprayojyagurunirūpitasādṛśyapratiyogikasambandhāśrayo<BR>
mando 'pīti bodhaḥ/ apiśabdārthaḥ<BR>
svasamabhivyāhṛtapadārthatāvacchedakamandatvādivirodhaḥ, sa<BR>
caikakṣaṇāvacchedena ekādhikaraṇāvṛttitvaṃ sādṛśyānvayi/<BR>
upadeśaścājñātajñāpanaṃe viṣayatāviśiṣṭaśabdarūpam/ vaiśiṣṭyaṃ<BR>
snirūpakajñānajanakatvasvasāmānādhikaraṇyobhayasambandhena/<BR>
sāmānādhikaraṇyaghaṭakacaramavṛttitvaṃ<BR>
svaprākkālāvacchinnajñānaviṣayatvābhāvasambandhena/ 'asyārthasyopadeśa'<BR>
ityādau ṣaṣṭhyartha ādheyatvam/ tasya<BR>
copadadeśapadārthaghaṭakaviṣayatāyāmanvaya iti bodhyam/<BR>
<BR>
<BR>
dīpikāyām [1] cikīrṣitasyetyādi/ kṛñdhātoḥ kṛtirarthaḥ sanaḥ icchā/<BR>
niṣṭhāyāśca<BR>
kṛtiniṣṭhaviśeṣyatānirūpitaviṣayatāsambandhāvacchinnaprakāratāśrayor'thaḥ/<BR>
kṛteḥ viśeṣyatāsambandhenecchāyāmanvayaḥ/ tasyāśca<BR>
nirūpitatvasambandhena prakāratāyāmanvayaḥ/ sā ca icchā<BR>
'granthaviṣayakakṛtirbhavatu' ityākārikā/ [1] nirvighnaparisamāptyarthamityatra nirvighnaṃ yathā yathā<BR>
samāptiriti vigrahaḥ/ [2] nirvighnaparisamāptaya ityatra tu<BR>
pūrvavadutpādakavyāpārecchaiva caturthyarthaḥ/ vyāpāraśca<BR>
pratibhādirūpaḥ/ samāptiśca caramavarṇaghvaṃsaḥ tadanvitaṣaṣṭyarthaḥ<BR>
granthasyetyatra sambandhaḥ svaghaṭakacaramavarṇapratiyogitvarūpaḥ/<BR>
etattattvamasmadviracitasamāpti [vicāre] draṣṭavyam/<BR>
<BR>
<BR>
[1] śiṣyaśikṣāyai -- śiṣyān<BR>
śikṣayitumityarthaḥ/ 'tumarthācca bhāvavacanāt' iti sutraṇa caturthī/<BR>
'paktuṃ vrajati' ityarthe 'pākāya vrajati' ityādivat/ tatrecchaiva<BR>
caturthyarthaḥ/ tasyāśca<BR>
svaviṣayasamānakartṛkatvasvaprayojyecchajñaviṣayatvobhayasambandhena<BR>
nibandhapadārthajñānajanakaśabdarūpabindhane 'nvayaḥ/ 'śiṣyā apyevaṃ<BR>
kuryuḥ' ityākārakānugraharūpecchaiva śikṣāpadārthaḥ/ tatra śiṣyāṇāṃ<BR>
viśeṣyatāsambandhenānvayaḥ/ 'avaśyakartavyatvaprakārakajñānaṃ śikṣā'<BR>
iti tu asmaddinakaraṭiṣpaṇyāmativistareṇa nirastam/ ktapratyayasya<BR>
viśeṣyatānirūpitaviṣayatāsambandhāvacchinnaprakāratāśrayor'thaḥ/<BR>
dhātvarthaḥ ādyakṛtiḥ/ kṛtāvadyatvaṃ ca dhvaṃsaviśiṣṭānyatvaparyavasitam/<BR>
vaiśiṣṭyaṃ svottaratvasvapratiyogikṛtiviśiṣṭatvobhayasambandhena/<BR>
kṛtivaiśiṣṭyaṃ<BR>
svasāmānādhikaraṇyasvaviṣayagranthaviṣayakatvobhayasambandhena/ atra<BR>
maṅgalatadupanibandhanayoḥ phaladarśanāt 'tayorācaraṇe<BR>
tattaddharmikeṣṭaviśeṣasādhanatābhramaprayukte maṅgalācaraṇarūpatvāt,<BR>
bhrāntapuruṣīyajalatāḍanādyācaraṇavat' ityanumānaṃ nirastam/<BR>
<BR>
<BR>
yattu --<BR>
'maṅgalādikamanuṣṭheyam niṣphalatvāt' ityanumānapradarśanam --<BR>
tattuccham/ bhrāntapuruṣīyānuṣṭhānaviṣayatayā bādhāpatteḥ/<BR>
iṣṭasādhanatvapramādhīna1 kṛtiviśiṣṭatvābhāvasādhane 'pi kṛtau<BR>
<BR>
<BR>
--------------------------------------<BR>
<BR>
<BR>
1.<BR>
kṛtiviśiṣṭatvābhāveti/ kṛtiviśiṣṭatvaṃ ca viṣayatāsambandhena/<BR>
<BR>
<BR>
--------------------------------------<BR>
<BR>
<BR>
pramādhīnatvābhāva eva<BR>
paryavasānena tadapekṣayā asmaduktasyaiva yuktatvāt/ yadapi<BR>
'maṅgalādyācaraṇaṃ pāpajanakam' ityunamānam tadapi heyam/<BR>
vyāpārasya niṣphalatve tadācaraṇaphalāsidśyā abhrāntānāṃ<BR>
phalaviśeṣasādhanatājñānādeva pravṛttyupapattau tadācaraṇena<BR>
pāpotpattikalpane pramāṇābhāvāt/ yadyapi pratijñāyāṃ na<BR>
kuryādityasyāpi<BR>
iṣṭasādhanatājñānābhāvādhīnābhrāntapuruṣīyapravṛttyabhāvānuvāditvāt,<BR>
prāptārthe 'pi 'bhuñjate' ityādau vidhiprayayadarśanāt, kṛteḥ<BR>
'karomi', 'kriyate', 'kurva' ityādirūpāyā niṣphalatvāt<BR>
tadācaraṇamayuktamiti śaṅkā sambhavati, tathāpi tasyāḥ<BR>
śiṣyāvadhānaphalakatvāt na doṣaḥ/ ata eva 'śiṣyāvadhānāya<BR>
pratijānīta' ityādilekhanaṃ granthakṛtāṃ tatra tatra<BR>
<BR>
<BR>
saṅgacchate/ avadhānaṃ<BR>
ca manaso vikṣeparāhityaṃ vijātīyamanoyoga iti yāvat/<BR>
caturthyarthaḥ utpattyanukūlavyāpārecchā/ anyat pūrvavat/ sa ca<BR>
vyāpāraḥ 'mayā pratijñā kṛtā, bhavadbhissāvadhānena bhavitavyam'<BR>
iti śiṣyān prati guroḥ śabdaprayogaḥ/ [2] svagranthasya itaragranthanetyādi/<BR>
svagranthaviśeṣyaketaragranthajanyaprayojanajanakatvābhāvaprakārakajñānajanakaśabdānukalūkṛtimānityanvayabodhaḥ/<BR>
<BR>
<BR>
dīpikāyām [1] maṅgalasya samāptisādhanatvaṃ nāstīti/ maṅgalaṃ<BR>
samāptisādhanatvābhāvavadityarthaḥ/ tādṛśasādhanatvābhāvo<BR>
maṅgalavṛttiriti vā/<BR>
<BR>
<BR>
[1] anvayavyatirekābhyāṃ vyabhicārāditi/<BR>
anvayavyabhicāraśca kāraṇasattve 'pi kāryānutpattirūpaḥ, tanniṣṭakarṣaśca<BR>
1svāvacchinnavyāpyatānavacchedakakāraṇatāvacchedakāvacchinnakāraṇakūṭavanniṣṭhābhāvīyakāryatāva<BR>
- cchedakasambandhāvacchinnapratiyogitāvacchedakakāryatāvacchedakakatvam,<BR>
<BR>
<BR>
----------------------------------------<BR>
<BR>
<BR>
1. svāvacchinnetyādi/<BR>
svapadena yaddharmāvacchinnasattve 'pi kāryaṃ na jāyate tadgrāhyam/ tacca<BR>
kapālākāśasaṃyogatvaṃ tadavacchinnavyāpyatāvacchedakaṃ<BR>
kapāladvayasaṃyogatvaṃ vyāpyatānavacchedakaṃ yat kāraṇatāvacchedakaṃ<BR>
daṇḍatvādi tadavacchinnakāraṇakūṭavati kapāladvayasaṃyogaśūnye pradeśe<BR>
vartate yaḥ ghaṭābhāvaḥ tatpratiyogitāvacchedakaghaṭatvakatvasya<BR>
kalālakāśasaṃyogatve sattvāt tadvataḥ kapālakāśasaṃyogasya<BR>
anvayavyabhicāritvam atra kāraṇatāvacchedake<BR>
vyāpyatānavacchedakāntānupādāne<BR>
kapālākāśasaṃyogasyānvayavyabhicāritvaṃ na nirvahati/<BR>
atastudapādānam/<BR>
<BR>
<BR>
-----------------------------------------<BR>
<BR>
<BR>
kāryatāvacchedakanirūpitatādṛśāvacchedakasambandhāvacchedakatvābhimatadharmavattvam/<BR>
vyatirekavyabhicāraśca kāraṇābhāve 'pi kāryotpattirūpaḥ/<BR>
kāryatāvacchedakasambandhena<BR>
kāryatāvacchedakāvacchinnādhikaraṇaviśiṣṭakāraṇatāvacchedakavattvam/<BR>
vaiśiṣṭyaṃ1svaniṣṭhābhāvīyakāraṇatāvacchedakasambandhāvacchinnapratiyogitāvacchedakatvasvāvacchinnavyāpyatānavacchedaka<BR>
-<BR>
<BR>
<BR>
yāvadavacchinnādhikaraṇakūṭavattvasambandhāvacchinnādheyatvobhāyasambandhena/<BR>
tādṛśakūṭavattvaṃ ca<BR>
svasamānādhikaraṇabhedapratiyogitāvacchedakatvasambandhāvacchinnasvani ṣṭhāvacchedakatāka<BR>
pratiyogitākabhedavattvasambandhena svaviśiṣṭatvaparyavasitam/<BR>
svādhikaraṇatā<BR>
svaviśiṣṭakaraṇatāvacchedakadharmāvacchinnanirūpitādhikaraṇatātvasambandhena/<BR>
svavaiśiṣṭyaṃ<BR>
svāvacchinnavyāpyatāvacchedakatvasambandhāvacchinnatvasvaniṣṭhāvacchedakatākapratiyogitākabhedavattvasambandhena/<BR>
<BR>
<BR>
<BR>
pratiyogitāvacchedakatā cādheyatāsambandhena/<BR>
tādṛśādheyatāśūnyakāraṇatāvacchedakadharmavattvam anvayasahacāraḥ/<BR>
niruktobhayasambandhena kāryādhikaraṇaviśiṣṭānyakāraṇatāvacchedakavattvaṃ<BR>
vyatirekasahacāraḥ/<BR>
anvayavyabhicāragrastakapālākāśasaṃyogavāraṇāyānvayasahacāragrahaḥ<BR>
kāraṇatāgrahahetuḥ/ vyatirekavyabhicāragrastarāsabhādivāraṇāya<BR>
vyatirekasahacāragrahaḥ tathā/ 2vyabhicāra grahau ca krameṇa<BR>
sahacāragrahapratibandhakau/<BR>
<BR>
<BR>
prakāśikāyām [3] ato<BR>
na vyabhicāra ityanenānvaya iti/ ato na vyabhicāra<BR>
ityuttaravākyenānvaya ityarthaḥ/ vighnānyūnasaṃkhyākatvasya<BR>
kāraṇatāvacchedakatve gauravamabhisandhāna kalpāntaramāha -<BR>
balavattarasyeti/<BR>
<BR>
<BR>
----------------------------------------<BR>
<BR>
<BR>
1.svaniṣṭhābhāvīyetyādi/ prathamasvapadaṃ<BR>
kāryatāvacchedakāvacchinnādhikaraṇaparam/ dvitīyasvapadaṃ<BR>
kāraṇatāvacchedakaparam/ evamuparitanasvapadāni<BR>
kāraṇatāvacchedakadharmaparāṇi/<BR>
<BR>
<BR>
2.<BR>
vyabhicāragrahauceti/ anvayavyabhicāragrahaḥ<BR>
anvayasahacāragrahapratibandhakaḥ, vyatirekavyabhicāragrahaḥ<BR>
vyatirekasahacāragrahapratibandhaka ityarthaḥ/<BR>
<BR>
<BR>
----------------------------------------<BR>
<BR>
<BR>
vighnadhvaṃsadvāreti/<BR>
svajanyavighnadhvaṃsasambandhenetyarthaḥ/ evamagre 'pi/ ata eva<BR>
vighnabahutve 'pi yatra balavattaramekaṃ maṅgalaṃ vartante tatrāpi<BR>
samāptirbhavati/ balavattaratvaṃ ca vaijātyaviśeṣaḥ/<BR>
<BR>
<BR>
[3] āhuḥ ityasvarassūcitaḥ/ tadbījantu<BR>
'sakṛduccaritaḥ śabdaḥ sakṛdevārthaṃ gamayati' iti nyāyāt ata<BR>
ityādipadānāmāvṛttānāmarthadvayabodhakatvānupapattireva/ nanu<BR>
śiṣṭācārānumitaśrutibodhikartavyatākamityanena<BR>
<BR>
<BR>
śiṣṭācārasya<BR>
maṅgalakartavyatābodhakaśrutyanumāpakatvaṃ labhyate/ tacca noṃpapadyate/<BR>
śiṣṭācāramātrasya<BR>
śrutibodhitāpravṛttapravṛttiviṣayatvalakṣaṇakartavyatārahitabhojanasādhāraṇatvāt/<BR>
'snātvā bhuñjīta' ityādiḥ tatkartavyatābodhiketi vācyam/ tasyāḥ<BR>
bhojane snānottarakālīnatāmātravidhānaparatvāt/ bhojanasya<BR>
rāgaprāptatayā tadvidhiparatvāsambhavāt/ 'aprāpte hi śāstramathavat'<BR>
iti nyāyenetyāśayena śaṅkate - [1] nanu maṅgalasya kartavyatva<BR>
iti/ kartavayatve kṛtividheyatve/ kiṃ śabdaḥ kṣepe/ tathā ca<BR>
maṅgalakartavyatāpramitikaraṇaṃ na kimapītyarthaḥ/<BR>
śiṣṭācārasyoktayuktyā śrutyanumāpakatvāsambhavāt iti bhāvaḥ/<BR>
yattu kartavyatvaṃ kṛtividheyatāprayojakatvamityarthaḥ iti,<BR>
tadapahāsyam/ viṣayatātmakagauṇakarmārthakasya tavyādipratyayasya<BR>
viṣayatāprayojakadharmavadarthakatāyāṃ pramāṇābhāvāt/ anyathā<BR>
boddhavyaśabdādāvapi tathā prasaṅgāt/ ata eva [3] maṅgalasya śrutibodhitakartavyatākatvaṃ vyavasthāpayituṃ<BR>
śaṅkata ityavataraṇikādānamapi saṅgacchate/<BR>
aprāmāṇyajñānānāskanditaniścayānukūlasamīcīnayuktikathanaṃ<BR>
vyavasthāpanam/ tumunaḥ icchaivārthaḥ/ tasya<BR>
1svaviṣayasamānakartṛkatvasvaprayojyecchāviṣayatvobhayasambandhena<BR>
śaṅkāyāmanvayaḥ/<BR>
<BR>
<BR>
---------------------------------------<BR>
<BR>
<BR>
1. svaviṣayetyādi/<BR>
svaṃ vvavasthāpanecchā tadviṣayaḥ vyavasthāpanaṃ tatsamānakartṛkatvaṃ<BR>
śaṅkāyām, tathā svaṃ vyavasthāpanecchā tatprayojyā<BR>
śaṅgāviṣayakecchā tadviṣayatvaṃ ca śaṅkāyām/ maṅgalasya<BR>
śrutibodhitakartavyatākatvaṃ vyavasthāpayeyamitīcchayā pūrvapakṣaṃ<BR>
kuryāmiti pūrvapakṣecchā jāyata iti bhāvaḥ/<BR>
<BR>
<BR>
----------------------------------------<BR>
<BR>
<BR>
dīpikāyāṃ samādhatte-<BR>
[1] śiṣṭetyādi/ hetusādhyādipradarśanapūrvakamanumānasvarūpaṃ<BR>
vivṛṇoti - [1] tathāhītyalaukikāvigītaśiṣṭācāraviṣayatvāditi/<BR>
atrālaukikatvasamānādhikaraṇāvigītatvasamānādhikaraṇaśiṣṭācāraviṣayatvādityāśayaḥ/<BR>
karmadhārayopari śrūyamāṇabhāvapratyayasya<BR>
pūrvapadārthatāvacchedakasamānādhikaraṇottarapadārthatāvacchedakabodhakatvavyutpatteḥ/<BR>
nanu śiṣṭācārānumitaśruterityatra<BR>
śiṣṭasamavetakṛtiviṣayakaparāmarśajanyānumitividheyatvaṃ śrutau<BR>
bodhitaṃ na saṃghaṭate/ 'maṅgalaṃ śrutibodhitakartavyatākam'<BR>
ityanumitividheyatvasya śrutibodhitakartavyatākatva eva sattvāt/<BR>
śruteśca 1tadavacchedakakoṭipraviṣṭatvāt/ vidheyakoṭipraviṣṭatve 'pi<BR>
vidheyatvaṃ na svīkartuṃ śakyam/ tathā sati vahnitvamanumitamiti<BR>
vyavahāraprasaṅgāt ityāśaṅkāyāṃ śrutervidheyatvamupapādayati -<BR>
[3] atrāyamāśaya ityādinā/ anumiteḥ pūrvamasiddhatvāditi/<BR>
anumitiprākkālīnajñānaviṣayatānavacchedakatvādityarthaḥ/ tena<BR>
parāmarśaviṣayatve 'pi mahānasīyavahnyādeḥ na vidheyatānupapattiḥ/ atra<BR>
ca maṅgalakartavyatābondhakaśrutirūpaviśeṣastu pakṣe<BR>
sādhyasambandhasiddhimātreṇaiva sambhavati/ parvato vahnimānityādau<BR>
parvatīyavahnyādivadityavadheyam/<BR>
<BR>
<BR>
nanu [1] śiṣṭācāranumitarutereveti dīpikāvākyasthenaivakāreṇa<BR>
tādṛśaśrutyatiriktasya maṅgalakartavyatāyāṃ pramāṇatvaṃ vyavacchidyate/<BR>
tacca na yujyate/ 'maṅgalaṃ kartavyaṃ samāptiphalakatvāt'<BR>
ityanumānasya tatra pramāṇatvaṃ sambhavatītyata āha - [3] evakāro 'pyarthaka iti/ āhurityasvarasaḥ/ tadbījantu<BR>
vṛttyaniyāmakasambandhasya<BR>
vyāpakatāghaṭakatvasāmānādhikaraṇyaghaṭakatvayorasambhavaḥ/<BR>
yathāśrutadīpikāvākyārthāsvārasyaṃ ceti/ vidhimantarā rāgādīti/<BR>
atra cāntarāśabdasyābhāvor'thaṃḥ/ tasya sāmānādhikaraṇyasambandhena rāge<BR>
anvayaḥ/ atra ca vidheḥ<BR>
<BR>
<BR>
svabodhitakartavyatākatvasambandhāvacchinnapratiyogitākatvasambandhenānvayaḥ/<BR>
sāmānādhikaraṇyaghaṭakadvitīyavṛttirviṃṣayatayā/<BR>
<BR>
<BR>
----------------------------------------<BR>
<BR>
<BR>
1. tadavacchedaketi/<BR>
vidheyatāvacchedaketyarthaḥ/<BR>
<BR>
<BR>
----------------------------------------<BR>
<BR>
<BR>
tasilaḥ<BR>
prayojyatvamarthaḥ/ prāptiḥ pravṛttiḥ/ ktapratyayārthaḥ vidheyaḥ/ tathā ca<BR>
viddhyabhāvasamānādhikaraṇarāgādhīnapravṛttividheyabhinnatvamiti<BR>
phalitam/ yadyapi maṅgale rutibodhatakartavyatākatvasandehena<BR>
tādṛśarāgādhīnapravṛttiviṣayatvasya sandigdhatayā viśiṣṭahetoḥ<BR>
sādhyāviśeṣo durvāraḥ,<BR>
<BR>
<BR>
niścitahetoreva<BR>
niścāyakatvāt, tathāpi pravṛttiviṣayatvena ubhayavādimatasiddhaṃ<BR>
yadyadbhojanādikaṃ tattadbhinnatvaniveśe<BR>
<BR>
<BR>
tātparyam/ ata eva<BR>
rātriśrāddhādivāraṇāyāvigītatvaviśeṣaṇamapi saphalam/ anyathā tatra<BR>
śrutibodhitakartavyatvavirahe vidhimantarā rāgataḥ prāptatvena<BR>
tadvaiyarthyāt/ avigītatvaṃ dharmaśāstrādyadhīnanivṛttiviṣayabhinnatvam/<BR>
ādipadena niṣphalatvapramāsaṅgrahaḥ/ tena 'nu kuryāt niṣphalam'<BR>
ityādeḥ anuvādarūpatve vyutkramakṛtadarśādau na vyabhicāraḥ/<BR>
etatsarvamabhipretyāgre [4] saṅkṣepa ityuktam/<BR>
<BR>
<BR>
[3] vedoktatvajñāneneti/<BR>
vedoktatvajñānajanyavedavihitakarmānukūlakṛtimattvaṃ<BR>
śiṣṭatvamityarthaḥ/ vedāvihitahiṃsādikarmāṇi vedoktatvabhrameṇa yaḥ<BR>
karoti tadvāraṇāya vedoktatvajñānaṃ pramārūpamiti bhāvaḥ/ [3] ahiṃsādikartarīti/ 1atrāhiṃsāśabdena hiṃsāvirodhivyāpāro<BR>
vivakṣitaḥ/ dīpikāyām [1] niṣiddhatvāditi/ idaṃ cāpātataḥ/ na<BR>
kuryādityāderanuvādarūpatāyāḥ prāgevoktatvāt/ [4] tarkapadasyetyādiṣaṣṭhyāḥ viśeṣyatvamarthaḥ/ tasya bhrame 'nvayaḥ/<BR>
bhramamityatra nivṛttyanvayi pratiyogitvaṃ dvitīyārthaḥ/<BR>
nivṛttyanukūlavyāpāro vāraṇaṃ, tumartha icchā, tasyāśca<BR>
svaviṣayasamānakartṛkatvasvaprayojyecchāviṣayatvobhayasaṃbandhena<BR>
nirvacane 'nvayaḥ/ dīpikāyām saṅkṣepeṇeti/ svalpatvenetyarthaḥ/<BR>
vaiśiṣṭye tṛtīyā, tacca kathanānvitam/<BR>
<BR>
<BR>
----------------------------------------<BR>
<BR>
<BR>
1. atrāhiṃsāśabdeneti/<BR>
ahiṃsāśabdasya hiṃsābhāvārthakatve abhāvasya kṛtyaviṣayatvāt<BR>
ahiṃsākartarītyanupapannaṃ syāt/<BR>
<BR>
<BR>
ataḥ<BR>
hiṃsāvirodhivyāpāro 'hiṃsetyarthaḥ/ naño 'tra virodhyarthakatvaṃ<BR>
'tadanyatadviruddhatadabhāveṣu nañ' iti śāstrakṛdvacanam/<BR>
<BR>
<BR>
----------------------------------------<BR>
<BR>
<BR>
<b>padārthavibhāgaḥ</b><BR>
<BR>
<BR>
[15] padasambandhitvāṃśasyeti/ na ca<BR>
viṣayatve 'bhidhārūpitatvasya vyarthatvāt kiṃ tadabhidhāneneti vācyam/<BR>
1abhidhānirūpitaviṣayatvasyāpi viṣayasya sattvāt abhidhīyaviṣayatvasya<BR>
padārthasāmānyalakṣaṇatā na saṃbhavatīti bhramavāraṇāya<BR>
viṣayatāyāmabhidhānirūpitatvasya niveśenādoṣāt/<BR>
padasambandhinyāścābhidhāyāḥ viṣayatāsaṃbandhenaiva viṣayasaṃbaddhatvāt<BR>
yadyapi viṣayatāsambandhena abhidhāvattvasyaiva lakṣaṇatvaṃ vaktumucitamiti<BR>
tasyāḥ prakāravidhayā niveśo viphalaḥ, tathāpi"vyāvṛttirvyavahāro vā lakṣaṇasya prayojanam"ityuktarītyā vyavahārasādhane viṣayatāyāḥ<BR>
vṛttyaniyāmakatayā hetutāvacchedakasambandhatvaṃ savivādamityabhiprāyaḥ/<BR>
na caivaṃ<BR>
svasamānādhikaraṇavyāpyatāvacchedakaviṣayatārūpadharmāntaraghaṭitatvāt<BR>
abhidheyatvatvasya vyāpyatānavacchedakatayā vyāpyatvāsiddhiriti<BR>
vācyam/ abhidhāviṣayatvasya nirūpitatvasambandhenābhidhāviśiṣṭatvena<BR>
lakṣaṇatvādityāśayāditi/<BR>
<BR>
<BR>
dīpikāyām [15] padārthān vibhajate iti/ vipūrvakabhajadhātoḥ<BR>
svasamabhivyāhṛtadvitīyāntapadopasthāpyatāvacchedakavyāpyadharmaprakārakajñānajanakaśabdor'thaḥ/<BR>
dvitīyāntapadaupasthāpyatāvacchedakatvamupalakṣaṇam/ evamuttaratrāpi<BR>
bodhyam/ nanu pṛthivyādipadārthānāmanantatvāt kathaṃ padārthānāṃ<BR>
saptatvakathanaṃ saṃgrahe saṅgacchata ityāśaṅkya saptapadasya<BR>
dravyatvādirūpasaptopādhyanyatamatatparatayā samādhatte prakāśikāyām<BR>
[15] dravyatvādirūpā iti/ saptopādhaya iti/ nanvatropādhiṣu<BR>
kiṃ nāma saptatvam? na tāvat saṅkhyārūpaṃ sambhavati uktayukteḥ/<BR>
ekatvasya saṅkhyārūpatve 'pi dravyatvādiviśeṣaṇasaptatvasya<BR>
saṅkhyārūpatvāyogāt/ na ca bhramamādāya tadapapattiriti vācyam/<BR>
abhrāntānāṃ tādṛśabhramāsambhavena teṣāmupādhiṣu<BR>
saptavyavahārānupapattiprasaṅgāt/ tathāpi ekamātravṛttidharma ekatvam/<BR>
ekamātravṛttitvaṃ ca<BR>
<BR>
<BR>
-----------------------------------------<BR>
<BR>
<BR>
1. abhidhānirūpiteti/<BR>
abhidhayā anirūpitaṃ viṣayatvaṃ yasyetyarthaḥ/<BR>
<BR>
<BR>
abhidhīyaviṣayatvasyeti/ abhidhayā nirūpitaṃ yat viṣayatvaṃ<BR>
tasyetyarthaḥ/<BR>
<BR>
<BR>
-----------------------------------------<BR>
<BR>
<BR>
svavṛttitvasvabhinnavṛttitvobhayasambandhena<BR>
kiñcidviśiṣṭānyatvam/<BR>
svapratiyogivṛttitvasvānuyogivṛttitvobhayasambandhena<BR>
bhedavadanyatvaṃ vā/ tathā cāyamanugamaḥ<BR>
-svīyaikatvaprakāratānirūpitadravyatvaniṣṭhaviśeṣyatvasvīyaikatvaprakāratānirū<BR>
-<BR>
<BR>
<BR>
pitaguṇaniṣṭhaviśeṣyatvādyanyatamavaddharmaviśiṣṭatvaṃ saptatvam/<BR>
athātra<BR>
<BR>
<BR>
svīyaikatvaprakāratānirūpitadravyatvādiniṣṭhaviśeṣyatvādisambandhāvacchinna<BR>
-<BR>
svaniṣṭhāvacchedakatākapratiyogitākabhedasaptakavattvasambandhāvacchinnasvaniṣṭhāvacchedakatākapratiyogitākabhedavattvasambandhena<BR>
viśiṣṭatvaṃ vācyam/ evaṃ ca tatrāpi bhedeṣu saptatvasyoktarityā<BR>
apekṣābuddhiviśeṣasyaiva vaktavyatayā anavasthāprasaṅgāditi cet - na/<BR>
atrāpekṣābuddhiviśeṣaviṣayatvaṃ ca<BR>
dravyatvaniṣṭhaviśeṣyatānirūpita ekatvaniṣṭhaprakāratvaviśiṣṭaṃ<BR>
yadguṇatvaniṣṭhaviśeṣyatānirūpita ekatvaniṣṭhaprakāratvaviśiṣṭaṃ<BR>
tadādiviśiṣṭā ya buddhiḥ viśeṣyatāsambandhenatadvattvaṃ,<BR>
viśiṣṭāyāstasyāḥ viśeṣyatāsambandhena dravyatvādāveva<BR>
sattvopagamāt na samūhālambanajñānamādāyātiprasaṅgaḥ/ vaiśiṣṭyaṃ<BR>
sāmānādhikaraṇyasambandheneti/ [15]<BR>
evamagrimagranthasyāpīti/ navaiva<BR>
dravyāṇītyādiretyarthaḥ/ dīpikāyām<BR>
adhikasaṃkhyāvyavacchedārthakatvāditi/ atrādhikasaṃkhyāśabdaḥ<BR>
aṣṭamapadārthaparaḥ/ vyavacchedo nāma niṣedhasiddhiḥ/ tathā ca 'trīn<BR>
brāhmaṇān ānaya' ityādau caturthādibrāhmaṇaniṣedhavat<BR>
aṣṭamapadārthaniṣedhasiddhiriti bhāvaḥ/<BR>
1svāśrayavṛttitvasvānāśrayavṛttitvobhayasambandhena<BR>
prakṛtasaptatvaviśiṣṭasaṃkhyā adhikasakhyāpadārthaḥ/ [15] nanvatiriktaḥ padārtha iti/ yadyapi<BR>
atiriktapadārtharūpadharmyaprasiddhiḥ pramitatvābhāvakoṇṭyaprasiddhiśceti<BR>
vikalpo 'yaṃ nopapadyate, tathāpi pramitaḥ padārthaḥ<BR>
padārthavibhājakadharmaḥ atirikto vā na vetyarthaḥ/<BR>
<BR>
<BR>
----------------------------------------<BR>
<BR>
<BR>
1. svāśrayavṛttitveti/<BR>
svaṃ saptatvasaṃkhyā svāśrayāḥ saptapadārthāḥ tadvṛttitvaṃ<BR>
aṣṭatvasaṃkhyāyām, evaṃ svaṃ saptatvaṃ tadanāśrayaḥ aṣṭamapadārthaḥ<BR>
tadvṛttitvaṃ aṣṭatvasaṃkhyāyām/<BR>
<BR>
<BR>
-----------------------------------------<BR>
<BR>
<BR>
atiriktatvaṃ ca<BR>
dravyatvādyabhāvatvāntānyatamādhikaraṇavṛttitvam/ tathā ca<BR>
padārthavibhājakadharmaḥ tādṛśādhikaraṇavṛttirnavetyartho labhyata iti<BR>
dharmiprasiddhyā koṭiprasiddhyā ca vikalpasiddhiḥ/<BR>
<BR>
<BR>
yattu<BR>
'dravyādibhedakūṭavattvasya tādṛśabhedakṭātmakasya<BR>
kūṭaghaṭakapratyekānatiriktatayā pramitapadārthavṛttitvābhāvasya<BR>
durghaṭatvāt/ vikalpe 'nyatarakoṭerabādhitatvaniyamāt<BR>
vyāsajyavṛttidharmavacchinnānuyogitākaikadeśavṛttipratiyogitākābhāvasyāprāmāṇikatvāt<BR>
tādṛśakūṭādhikaraṇatvasya cāprasiddhatvāt kūṭatvasya durvacatvācca/<BR>
pramitaḥ padārthaḥ dravyādibhedakūṭavān na veti vikalpārthaḥ ityapi<BR>
na/ bhedānāmekaviśiṣṭāparatvena niveśe 'prasiddhiprasaṅgena<BR>
tāvadviviṣayakadhīviṣayatvasya pratyekameva bhedeṣu sattvāt/ [16] iti vyavacchedārthakatvāditi/<BR>
ityākārakaniścayaphalakatvādityarthaḥ/ na ca tādṛśaniścaya eva māstu<BR>
iti śaṅkanīyam/ ṣoḍaśapadārthānāṃ kḷptapadārthāntarbhāvasādhane<BR>
tādṛśavyāptiniścayasyāvaśyāpekṣitatvāt/ [15] saṃgrahe dravyaguṇetyādi/ atra ca dravyādyanyatamatvasambandhena 'ekatra<BR>
dvayam' iti rītyā padārthatvāvacchinne dravyādyanvayo<BR>
vyutpattivaicitryāt/ 'padārthatvaṃ dravyādisaptānyatamatvavyāpyam'<BR>
iti bodhastu auttarakāliko mānasa eva/ prapañcitaṃ<BR>
cedadasmābhiranyatra/<BR>
<BR>
<BR>
dīpikāyām [15] dravyādisaptānyatamatvaṃ nāmetyādi/ atrāyamāśayaḥ---<BR>
sāmānādhikaraṇyasaṃbandhena dravyabhedaviśiṣṭo yo guṇabhedaḥ<BR>
tadviśiṣṭo yaḥ karmabhedaḥ tadviśiṣṭo yo 'yaṃ sāmānyabhedaḥ<BR>
tadviśiṣṭo yo 'yaṃ viśeṣabhedaḥ tadviśiṣṭo yo 'yaṃ samavāyabhedaḥ<BR>
tadviśiṣṭo yo 'yamabhāvabhedaḥ<BR>
tasyābhāvatvāvacchinnānuyogitākasvarūpasaṃbandhāvacchinnapratiyogitākābhāva<BR>
eva dravyādyanyatamatvaṃ, evaṃ vaiparītyamapyevamūhyam/ anyathā<BR>
dravyādibhedasaptatvāvacchinnapratiyogitākābhāvarūpatve saptatvasya<BR>
durvacatayā tādṛśābhāvasyāpi aprasiddhyāpatteḥ/ yadyapi saptatvasya<BR>
tadviṣayakadhīviśeṣaviṣayatvarūpatvaṃ suvacam/ tathāpi viṣayatvasya<BR>
vyāsajyavṛttitve mānābhāvaḥ tadavacchinnātyantābhāvaḥ dravyādiṣu<BR>
pratyekaṃ vartate/ asmatpakṣe tu tādṛśabhedaṃ prati<BR>
<BR>
<BR>
tādṛśasaṃbandhasya<BR>
vyadhikaraṇatayā<BR>
vyadhikaraṇasambandhāvacchinnapratiyogitākābhāvaprasiddhisaulabhyamiti<BR>
sudhībhiḥ vibhāvanīyam/ [16] vastutastvityādi/ idamatra<BR>
cintyam-padārthatvaṃ dravyādyanyatamatvavyāpyam, saptatvaṃ ca<BR>
tadviṣayakadhīviṣayakatvarūpamityuktayaiva sāmāñjasye dravyapadasya<BR>
dravyatvaparatvaṃ anyatamapadasyānyatamavatparatvaṃ ca vinā lakṣaṇāṃ na<BR>
nirvahatīti lakṣaṇāśrayaṇamayuktam/ kiñcillakṣaṇā hi śakyasambandharūpā<BR>
dravyādyanyatamasya<BR>
<BR>
<BR>
śakyārthatvābhāvāt<BR>
tādṛśānyatamavati lakṣaṇā na śakyate/ tathā śaktyaprasiddhiḥ<BR>
upapādanāyaiva/<BR>
<BR>
<BR>
<b>dravyavibhāgaḥ</b><BR>
<BR>
<BR>
[22] dravyamiti jātyekavacanamiti/ nanvatra kiṃ<BR>
nāma jātigatamekatvam? na tāvat guṇaḥ/ tatra tadanaṅgīkārāt/<BR>
nāpi sajātīyadvitīyaṃrāhityam, siddhyasiddhibhyāṃ vyāghātām<BR>
iti cet, ucyate-ekamātravṛttidharmāvacchinne ekavacanasya śaktiḥ/<BR>
vyaktyekatvaparavākyasthale 'paśunā yajeta' ityādau<BR>
1svāśrayatvasvavṛttipratiyogitāvacchedakatvobhayasambandhena<BR>
prakṛtyarthe 'nvayaḥ/ avacchedakatvaṃ ca<BR>
svakaraṇakayāgakaraṇībhūtapaśvādivṛttibhedapratiyogitāvacchedakatvasambandhena<BR>
avacchedakatā cāśrayatāsambandhena/ jātyekatvaparavākyasthale<BR>
dravyamityādau tu<BR>
2svāśrayāśrayatvasvakarmakavibhāgakarmībhūtadravyavṛttibhedapratiyog itāvacchedaka-<BR>
<BR>
<BR>
<BR>
tvasambandhāvacchinnasvaniṣṭhapratiyogitāvacchedakatākatvobhayasambandhena<BR>
prakṛtyarthe 'nvayaḥ/ sā ca svāśrayāśrayatvasambandhena/ ekatvamanyatrāpi<BR>
bodhyam/<BR>
<BR>
<BR>
---------------------------------------<BR>
<BR>
<BR>
1. svāśrayatveti/ svaṃ<BR>
ekatvam, tadāśrayatvaṃ prakṛtyarthe paśau, evaṃ svaṃ ekatvaṃ tadvṛttiḥ<BR>
paśumadbhedaḥ tatpratiyogitāvacchedakatvaṃ ca paśau/ svakaraṇaketyatra<BR>
svaśabdaḥ prakṛtyarthapaśuparaḥ/<BR>
<BR>
<BR>
2.<BR>
svāśrayāśrayatvetyādi/ prathavasvaśabdaḥ ekatvaparaḥ/ dvitīyasvaśabdaḥ<BR>
tṛtīyasvaśabdaśca prakṛtyarthadravyaparaḥ/<BR>
svaniṣṭhapratiyogitāvacchedakatākatvamityasya svaniṣṭhā yā<BR>
bhedapratiyogitāvacchedakatā tatkatvamityarthaḥ/<BR>
svaniṣṭhāvacchedakatākapratiyogitākabhedavattvamiti yāvat/<BR>
<BR>
<BR>
----------------------------------------<BR>
<BR>
<BR>
[24] mīmāṃsakamatamityādi/ dūṣaṇaṃ<BR>
anupapannatvaprakārakajñānānukūlayuktikathanam/ tumuna icchaivārthaḥ,<BR>
tasyāḥ upanyāse 1pūrvavadevānvayaḥ/ [24] atiriktatvaṃ<BR>
vyasthāpayitum ityatrāpi uktarītireva/ nirākaraṇaṃ tu<BR>
abhāvaprakārakajñānānukūlaśabdaḥ/ [24] antarbhāvamityatra<BR>
dvitīyāyāḥ pratiyogitvamarthaḥ/ tasya nirākaraṇaikadeśe 'bhāve 'nvayaḥ/<BR>
dīpikāyāñ [24] pratītibalādityatra balaśabdena<BR>
viṣayasādhakatvaṃ dyotyate/ ataḥ tasyā bhramatve na viṣayasādhakatvamiti<BR>
śaṅkānirāsāyābādhitetyuktam/ nīletyādi/ atra ca<BR>
dravyasādhakahetudvayakathanaṃ 2nyūnādhikadṛṣṭāntamabhisandhāya/ [24] kālikādisambandheneti/ atrādipadena viṣayatāsambandhasya<BR>
parigrahaḥ/ na tu daiśikaviśeṣaṇatāyāḥ, tathā sati mūrteṣu<BR>
sādhyasattvena vyabhicārānavakāśāt/ [24] atiprasaktatve 'pīti/<BR>
janyaguṇadāvityādiḥ/ dravyatve siddhe satīti/ atra dravyatva iti<BR>
saptamyāḥ anumitirūpasiddhirarthaḥ/ tasyā uttarakālīnatvasambandhena<BR>
nirākaraṇe 'nvayaḥ/ dīpikāyām [23] tamaso<BR>
nākāśādipañcake 'ntarbhāva iti/<BR>
ākāśādipañcakānyatamatvatvāvacchinnapratiyogitākābhāvaḥ<BR>
tamovṛttirityanvayabodhaḥ/ [23]<BR>
na vāyāviti pṛthakkaraṇaṃ<BR>
vāyāvanantarbhūtatvasādhakahetvantarasattvāt/ na hi sparśābhāvāderapi<BR>
ākāśādyanantarbhūntatvasādhakatvaṃ sambhavati, 3vyabhicārāt/<BR>
navīnamatamanusṛtya prakāśikāyām [24] vastutastviti/<BR>
<BR>
<BR>
----------------------------------------<BR>
<BR>
<BR>
1. pūrvavadevānvaya<BR>
iti/<BR>
svaviṣayasamānakartṛkatvasvaprayojyecchāviṣayatvobhayasaṃbandhenānvayaḥ<BR>
ityarthaḥ/<BR>
<BR>
<BR>
2.<BR>
nyūnādhikadṛṣṭāntamabhisamndhāyeti/ tamaso<BR>
dravyatvasādhakanīlatvahetoḥ nīladravyāṇyeva ddaṣṭhāntaḥ, tamaso<BR>
dravyatvasādhakakriyāvattvahetostu mūrtadravyāṇi dṛṣṭānta ityevaṃ<BR>
tātpayam/<BR>
<BR>
<BR>
3. vyabhicārāditi/<BR>
tamaḥ ākāśādyanantarbhūtaṃ sparśābhāvāditi hi prayoktavyam/ tatra ca<BR>
sādhyābhāvavati ākāśādau sparśābhāvasattvāt vyabhicāra ityarthaḥ/<BR>
<BR>
<BR>
----------------------------------------<BR>
<BR>
<BR>
[24] viṣamavyāptamiti/ viṣamavyāptatvaṃ ca<BR>
sādhyāvyāpakatve sati sādhyavyāpyatvam/ samavyāptatvaṃ ca<BR>
sādhyavyāpakatve sati sādhyavyāpyatvam/ nanu<BR>
sadāgatimattvābhāvādityatra hetau sadāgatiśabdena yogavyutpattyā<BR>
sārvakālikagamanaṃ labhyate/<BR>
<BR>
<BR>
sārvakālikatvaṃ ca<BR>
kālatvanirūpitakālikasaṃbandhāvacchinnavyāpakatvaṃ, pralayādau<BR>
janyavāyorabhāvāt tadīyakriyāyāḥ tadānīṃ viraheṇa<BR>
kālatvavyāpakagamanarūpasadāgatiśabdārthasya janyavāyāvabhāvena<BR>
<BR>
1tadabhāvena<BR>
vāyvanantarbhūntatvasādhane vyabhicāra ityata āha -- [24] sadāgatiḥ vijātīyakriyeti/ evaṃ ca vaijātyaviśeṣasya<BR>
janyavāyukriyāyāmapi sattvāt na doṣa iti bhāvaḥ/<BR>
kḷptadravyeṣvanantarbhāvādityartha iti/ idamatra pariśeṣānumānaṃ<BR>
vivakṣitam - tamaḥ pṛthivyādibhedakūṭadravyatvobhayavat<BR>
pṛthivyādyanantarbhūntatvadravyatvobhayasmāt yannaivaṃ tannaivaṃ<BR>
<BR>
<BR>
yathā ghaṭa iti/<BR>
atrābhāvarūpatayā tamasaḥ naiyāyikairabhyupagamāt siddhasādhanavāraṇāya<BR>
sādhyakoṭau dravyatvaniveśaḥ/ guṇādau vyabhicāravāraṇāya<BR>
hetukoṭau dravyatvaniveśaḥ/ guṇādau vyabhicāravāraṇāya<BR>
hetukoṭau dravyatvaniveśaḥ/ guṇādau vyabhicāravāraṇāya<BR>
hetukoṭau dravyatvaniveśaḥ/ pṛthivyādau vyabhicāravāraṇāya<BR>
pṛthivyādīti/<BR>
<BR>
<BR>
yattu-sāmānādhikaraṇyasambandhena<BR>
pṛthivyādibhedakūṭaviśiṣṭadravyatvaṃ sādhyaṃ<BR>
pṛthivyādyanantarbhūntatvaviśiṣṭadravyatvaṃ heturiti/ tanna/<BR>
naiyāyikamate 'numiteḥ prāk sādhyahetvoraprasiddhatayā<BR>
vyatirekavyāpterdurgrahatvāditi/ dīpikāyām [23] prauḍhetyādi/ prauḍhatvamutkṛṣṭatvaṃ mahattvāśrayatvam, tejaḥ<BR>
paramāṇuvāraṇāya mahatvaniveśaḥ/<BR>
tejastruṭivāraṇayotkṛṣṭatvaniveśaḥ/ prakāśakatvaṃ<BR>
codbhūtānabhibhūtarūpavattvam/ cakṣurādivāraṇāyodbhūteti/<BR>
suvarṇādivāraṇāyānabhibhūteti/ ghaṭādivāraṇāya tejaḥ- padam/<BR>
yadyapi udbhūtatvasya vakṣyamāṇarītyā<BR>
tattadanudbhūtatvābhāvakūṭarūpatayā<BR>
pratiyogitānavacchedakānanugamāt tamaḥ padārthanānātvaṃ prasajyate,<BR>
<BR>
<BR>
----------------------------------------<BR>
<BR>
<BR>
1. tadabhāveneti/<BR>
sadāgatimattvabhāvene tyarthaḥ/<BR>
<BR>
<BR>
----------------------------------------<BR>
<BR>
<BR>
tathāpi<BR>
mahāprabhāvatvāvacchinnapratiyogitākābhāva eva tamaḥ/<BR>
prauḍhaprakāśakatejaḥśabdena ca mahāprabhaiva vivakṣitamiti abhipretyaivāgre<BR>
digityuktam/ prakāśikāyām [24]<BR>
ālokāsahakṛteti/<BR>
ālokājanyacākṣuṣanirūpitalaukikaviṣayatvāditi paryavasitārthaḥ/<BR>
tenānyatra cakṣuṣaḥ ālokarūpasahakārikāraṇaviśiṣṭatve 'pi na kṣatiḥ/<BR>
<BR>
<BR>
nanu tamaḥ pratyakṣe 'pi<BR>
kālavidhayā ālokasya kāraṇatvāt asiddhiriti cet - na/<BR>
kālatvāvacchinnālokaniṣṭhajanakatākatvābhāvasya niveśāt/<BR>
spārśanamādāya ghaṭādau vyabhicāravāraṇāya cākṣuṣeti/ viṣayatāyāṃ<BR>
laukikatvaniveśe prayojanamāha - [24] tamasaścākṣuṣe 'pi<BR>
ghaṭādīnāmityādinā/ 'ghaṭe tama' ityākārakapratyakṣe 'laukikyā<BR>
jñānapratyāsattyā ghaṭādīnāṃ viṣayatve 'pi na tatra vyabhicāra ityarthaḥ/<BR>
<BR>
<BR>
atra cādhunātaneṣu<BR>
pustakepu 'tamovān ghaṭaḥ' iti pāṭho 'nupapannaḥ/"asmāyāmedhāsrajoviniḥ"<BR>
iti sūtreṇa tasmasvītyeva<BR>
rūpaniṣpatteḥ/ matupguṇayorasambhavāt/ upanītaṃ viśeṣaṇatayaiveti<BR>
niyamenālaukikajñānapratyāsattyā ghaṭādīnāṃ viśeṣyatayā<BR>
bhānāsaṃbhavenālaukikaviṣayatāmādāya ghaṭādau vyabhicārāsambhavācca/<BR>
atastādṛśapāṭho bhrāntatamaḥ<BR>
<BR>
<BR>
prakṣipta iti<BR>
vidāṅkurvantu vidvāṃsaḥ/ [24]<BR>
viśeṣābhāvaṃ<BR>
vyāpyadharmāvacchinnapratiyogitākābhāvam/ idaṃ ca<BR>
pakṣadṛṣṭāntayorabhedaśaṅkānirāsāya/ ayamatra bhāvaḥ -<BR>
kāryatāvacchedakakoṭau tamobhinnatvasya dravyaviśeṣaṇatvamupagamya<BR>
tamobhinnadravyavṛttilaukikaviṣayatāsambandhena cākṣuṣaṃ prati<BR>
saṃyogenālokasya kāraṇatve yadyapi na doṣaḥ, tathāpi tamaso<BR>
dravyatve kāryatāvacchedakakoṭau tamobhinnatvaniveśāt<BR>
gauravamanantāvayavakalpanayāpi/ tattamaścākṣuṣasyākasmikatvavāraṇāya<BR>
asādhāraṇakāraṇāntarakalpanasyāvaśyakatayā gauravamiti/ [25] prāgabhāvādītyādipadenadhvaṃsaparigrahaḥ/ [25] āvaśyaketi/ idaṃ ca tamobhāva eva tejaḥ kiṃ na syāditi<BR>
vinigamanāvirahaśaṅkānirāsāya/ anyathā 'uṣṇaṃ tejaḥ' iti<BR>
uṣṇasparśapratītyanupapattiprasaṅgāt/<BR>
<BR>
<BR>
<b>dravyalakṣaṇam</b><BR>
<BR>
<BR>
dīpikāyām [31] dravyatvajātimattvamiti/ atra jātipadaṃ samavāyena dravyatvasya<BR>
lakṣaṇatvalābhāya/ na tu tadapi lakṣaṇaghaṭakaṃ, tathā sati<BR>
svasamānādhikaraṇavyāpyatāvacchedakadharmāntaraghaṭitatayā<BR>
vyāpyatānavacchedakatvena vyāpyatvāsiddhyāpātāt/ prakāśikāyām<BR>
[31] saṃyogajanakatāvacchedakatayeti/ atredamanumānamabhimatam -<BR>
saṃyoganiṣṭhasamavāyasambandhāvacchinnakāryatānirūpitatādātmyasambandhāvacchinnakāraṇatā<BR>
kiñciddharmāvacchinnā kāraṇatāttvāt<BR>
daṇḍādiniṣṭhaghaṭādikāraṇatāvaditi/ 'siṃdhyato dharmasya jātitve<BR>
lāghavam' iti tarkasahakṛtājjātitve bādhakābhāvasahitācca<BR>
parāmarśāt dravyatvajātyavacchinnatvasiddhiḥ/ kiñcijjātyavacchinnatvasya<BR>
<BR>
<BR>
sādhyatve<BR>
pratibandhakābhāvaniṣṭhakāraṇatāyāṃ vyabhicāraḥ syāditi tadupekṣitam/<BR>
na ca sattāṃ pṛthivītvādikāṃ ca jātimādāyānumānaparyavasānāt<BR>
arthāntaramiti vācyam/ tatsamaniyatadharmasyaiva tadavacchedakatvāt<BR>
sattādau tadvyāpyatvādigrahasya prakṛte sattvena<BR>
tadādāyānumānaparyavasānāsambhavāt/ 'sattādikaṃ yadi<BR>
saṃyogasamavāyikāraṇatāvacchedakaṃ syāt tarhi<BR>
saṃyogasamavāyikāraṇatāsamaniyataṃ syāt' iti tarkavalāt<BR>
sattādijātyavacchinnatvānumityasambhavāt/ evamuttaratrāpi bodhyam/<BR>
samavāyena saṃyogaṃ prati tādātmyena dravyatvena kāraṇatvaṃ guṇādau<BR>
samavāyena saṃyogāpattivāraṇāya bodhyam/<BR>
<BR>
<BR>
[31] lakṣaṇalakṣyatāvacchedakayorabheda iti/<BR>
tathā sati lakṣaṇenetarabhedānumāne parāmarśakāle<BR>
itarabhedasamānādhikaraṇadravyatvaṃ dravyatvavyāpaketarabhedaḥ<BR>
ityākārakasiddhisattvāt anumityanupapattiḥ/<BR>
asamānākārakaniścayasyāpi pratibandhakatvāt/ siṣādhayiṣānudhāvane<BR>
ca prayāsagauravamityabhiprāyaḥ/<BR>
<BR>
<BR>
yattu -<BR>
lakṣaṇalakṣyatāvacchedakayorabhede upanayavākyāt śābdabodhānupapattiḥ<BR>
prakṛte 'pi sambhavati iti, tattuccham - dravyatvasya svarūpato<BR>
lakṣyatāvacchedakatvāt, dravyatvatvena ca lakṣaṇatvāt 'dravyatvavat<BR>
dravyam' ityākārakaprācīnamatopanayasya bādhakābhāvāt/<BR>
taddharmaniṣṭhaprakāratānirūpitaviśeṣyatānirūpitāvacchedakatāvacchedakatāsambandhena<BR>
śābdabuddhiṃ pratyeva taddharmabhedasya kāraṇatvasya vaktavyatvāt/ anyathā<BR>
'dravyaṃ jātimat' ityādiprayogānupapatteḥ/<BR>
<BR>
<BR>
<b>avyāptyādilakṣaṇam</b><BR>
<BR>
<BR>
[33] lakṣaṇatāvacchedakatvābhimatasaṃbandhena<BR>
yatkiñcillakṣyāvṛttitvamityartha iti/<BR>
lakṣyatāvacchedakasamānādhikaraṇābhāvīyalakṣaṇatāvacchedakasambandhāvacchinnapratiyogitve<BR>
sati<BR>
lakṣyatāvacchedakādhikaraṇanirūpitalakṣaṇatāvacchedakasaṃbandhenādheyatvamavyāptiriti<BR>
niṣkarṣaḥ/ anyathā yathāśrute<BR>
lakṣyaikadeśamātrasādhāraṇānugatānatiprasaktasya durvacatayā<BR>
asambhavāpatteḥ/ asambhavino vāraṇāya dvitīyadalam,<BR>
gandhādisallakṣaṇavāraṇāya prathamadalam, pṛthivyādaiṃ saṃyogādinā<BR>
gandhādyabhāvasya sattvāt abhāvapratiyogitāyāṃ<BR>
lakṣaṇatāvacchedakasambandhāvacchinnatvaniveśaḥ/ kālikasambandhena<BR>
gavāvṛttāvekaśaphādau tadvāraṇāya dvitīyadalaghaṭakādheyatāyāṃ<BR>
tatsambandhāvacchinnatvaniveśaḥ/<BR>
<BR>
<BR>
na caivamapi<BR>
gandhaghaṭobhayābhāvaghaṭādivṛttitvaviśiṣṭagandhādyabhāvāderghaṭādau<BR>
sattvāt taddoṣatādavasthyamiti vācyam/<BR>
tādṛśābhāvapratiyogitāvacchedakaḥ tādṛśādheyatāvacchedakaśca yo<BR>
lakṣaṇatāvacchedakadharmaḥ tasya vivakṣitatvāt/ yadyapi<BR>
tādṛśābhāvapratiyogitāvacchedakaṃ ghaṭatvagandhatvādikamapi, tathāpi<BR>
tādṛśapratiyogitāvacchedakatāparyāptyadhikaraṇatvavivakṣayā na doṣaḥ/<BR>
[33] alakṣye lakṣaṇasyeti/ 1viśeṣaṇatāviśeṣeṇa<BR>
lakṣyatāvacchedakāvacchinnapratiyogitākabhedavannirūpitalakṣaṇatāghaṭakasambandhāvacchinnādheyatvamityarthaḥ/<BR>
ghaṭādau ghaṭādibhedāsattvāt gandhādaiṃ nātivyāptiḥ/ na vā kālikena<BR>
jalādau gandhasattvamādāya/<BR>
<BR>
<BR>
----------------------------------------<BR>
<BR>
<BR>
1.<BR>
viśeṣaṇatāviśeṣeṇetyasya bhedavatve 'nvayaḥ/<BR>
<BR>
<BR>
----------------------------------------<BR>
<BR>
<BR>
nāpi pṛthivyādāveva<BR>
pṛthivyādibhedasya kālikasaṃbandhena sattvāt taddoṣatādavasthyam/<BR>
lakṣyamātrāvṛttitvamiti dīpikāvākyāt<BR>
mātrapadasyetaravyavacchedaparatve<BR>
lakṣyetarāvṛttitvaviśiṣṭalakṣyavṛttitvaṃ syābhāvaḥ asambhava iti<BR>
labhyate/ tacca na yujyate - ativyāptadharme 'tiprasaṅgāt ityataḥ<BR>
prakāśikāyāṃ mātrapadaṃ kṛtsnārthakatayā vyācaṣṭe [33] mātrapadamiti/ [33] sambandhaviśeṣetyādi/<BR>
lakṣaṇatāvacchedakasambandhāvacchinnodheyatāpratiyogitākasvarūpamevātrasaṃbandhaviśeṣaḥ/<BR>
lakṣaṇatāvacchedakasambandhāvacchinnādheyatāpratiyogikasvarūpasambandhāvacchinnalakṣyavṛttitvatvāvacchinnapratiyogitākā-<BR>
<BR>
<BR>
<BR>
bhāvo 'sambhava iti<BR>
paryavasitam/ tena dvitvādyavacchinnādheyatāpratiyogitākasvarūpasya<BR>
guṇādivṛttitvaṃ prati vyadhikaraṇatvāt/ atra ca mātrapadasya<BR>
samabhivyāhṛtapadārthatāvacchedakavyāpakatvārthakatayā<BR>
nirūpakatāsambandhāvacchinnalakṣyatāvacchedakavyāpakatvaṃ ādheyatve<BR>
labhyate/ tathā satyativyāptadharme 'tiprasaṅgāt<BR>
<BR>
<BR>
yāvatyo lakṣyavyaktayaḥ<BR>
tattadvyaktitvābhāvakūṭavattvaṃ tu durjñeyam, vinigamanāvirahābhyāṃ<BR>
vivakṣitumaśakyaṃ cetyālocya etat [33] lakṣyavṛttitvasāmānyābhāvasphorakamiti/<BR>
<BR>
<BR>
vastutastu<BR>
lakṣyatāvacchedakavyāpakābhāvīyalakṣaṇatāghaṭasambandhāvacchinnaprati yogitāvacchedakalakṣaṇatāvacchedaka-<BR>
<BR>
<BR>
<BR>
lakṣaṇatāvacchedakadharmavattvamasambhavaḥ/ lakṣyatāvacchedakavyāpakatvaṃ<BR>
ca<BR>
lakṣyatāvacchedakasamānādhikaraṇātyantābhāvapratiyogitānavacchedakadhamravattvam,<BR>
na tu tādṛśābhāvāpratiyogitvam; sarveṣāmeva<BR>
dvitvādyavacchinnapratiyogitayā asambhavāpatteḥ/ etena viśeṣarūpeṇa<BR>
saṃsargatvānabhyupagame 'pi na kṣatiḥ/<BR>
lakṣyatāvacchedakatāghaṭakasambandhādinā<BR>
lakṣyatāvacchedakādiprakāreṇaivādhikaraṇapraveśaḥ/ tena sambandhāntareṇa<BR>
lakṣyatāvacchedakādyadhikaraṇamādāya na doṣaḥ/ na vānavasthā/<BR>
<BR>
<BR>
[33] ekaśaphavattvamitīti/ yadyapi śate<BR>
pañcāśannyāyena gavāderapyekaśaphavattvamakṣatam, tathāpyekatvamatra na<BR>
saḍkhyārūpam/ api tu svāśrayapādavṛttitvasvabhinnatvobhayasambandhena<BR>
śaphaviśiṣṭānyatvarūpaṃ pāribhāṣikaṃ jñeyam/ ativyāptiśarīre<BR>
lakṣyavṛttitvaniveśanamanāvaśyakamityabhiprāyeṇa [33] duṣṭasaṅkarepīti, nyāyāditi/ duṣṭasvarūpaikye 'pi<BR>
doṣasvarūpayoḥ parasparaṃ bhinnatvāt tanniveśanamanāvaśyakamiti<BR>
bhāvaḥ/<BR>
<BR>
<BR>
atra kvacit<BR>
prācīnagrantheṣu digiti dṛśyate/ tatra cāyaṃ bhāvaḥ -<BR>
asambhavinyekaśaphavattvādau 'idamatrātivyāptam' iti<BR>
vyavahārābhāvāt lakṣyavṛttitvamavaśyaṃ niveśanīyamiti na<BR>
tatroktanyāyāvakāśaḥ/ ekatrāsambhavina evānyatra vyavahāre<BR>
bādhakābhāvāt tatroktanyāyāvakāśa iti/<BR>
<BR>
<BR>
<b>lakṣaṇalakṣaṇavicāraḥ</b><BR>
<BR>
<BR>
nanu [30]  'etaddūṣaṇatrayarahito dharma' iti dīpikāvākyāt<BR>
tādṛśadoṣatrayatvāvacchinnapratiyogitākābhāva eva lakṣaṇalakṣaṇamiti<BR>
labhyate/ tacca na yujyate/ avyāptyādipratyekadoṣagrastadharmeṃ'pi<BR>
tatsattvenātivyāpteḥ ityata āha [38] uktadūṣaṇābhāvatrayaviśiṣṭa<BR>
ityartha iti/ yāvat pratyekādhikaraṇasyaiva kūṭādhikaraṇatvāt na<BR>
doṣa iti bhāvaḥ/ [38] avyāptyādītyādipadenāsambhavaparigrahaḥ/<BR>
[38] anyādṛśamiti/ tathā ca asādhāraṇapadaṃ vakṣyamāṇārthe<BR>
pāribhāṣikamiti/ sādhāraṇaṃ na bhavatītyasādhāraṇaṃ iti vyutpattyā<BR>
sādhāraṇapadārthaḥ lakṣyavṛttitvaviśiṣṭālakṣyavṛttitvarūpaḥ<BR>
tadabhāvarūpāsādhāraṇapadārthasya yaugikasyāvyāptyasambhavagrastayoḥ<BR>
sattvena tādṛśārthānupapattiḥ, kiṃ ca 'etaddūṣaṇatrayarahitadharmo lakṣaṇam'<BR>
iti granthena virodhaśca ityasvārasyadvayaṃ manasi nidhāya<BR>
pāribhāṣikaṃ nirvaktītyapi bodhyamiti<BR>
prakāśikāvataraṇikātātparyam/ 'avyāptyasambhavagrastayorvāraṇāya<BR>
satyantam' iti<BR>
<BR>
<BR>
pāṭhaḥ prāmādikaḥ/<BR>
ekaśaphavattvādirūpasyāsambhavinaḥ<BR>
svavyāpakatatkatvarūpalakṣyatāvacchedakavyāpyatvaviraheṇa<BR>
tatrāvyāptyaprasakteḥ/ [38] avyāptasyeti prācīnakośeṣu pāṭho<BR>
dṛśyate/ sa eva yuktaḥ/<BR>
<BR>
<BR>
yattu - pṛthivyādikaṃ<BR>
samavāyena lakṣaṇamityādāvasambhavini gaganadāvativyāptiḥ/<BR>
lakṣyatāvacchedakābhāvavadvṛttitvarūpasya lakṣyatāvacchedakavyāpyatvasya tatra<BR>
sattvāt ityavyāptyasambhavagrastayoriti pāṭho 'pi sādhuriti - tanna<BR>
- abhidheyatvādāvativyāpteḥ vakṣyamāṇāyāḥ asaṅgatiprasaṅgāt<BR>
svavyāpakatatkatvarūpavyāpyatvasyāvaśyaṃ niveśanīyatayā<BR>
tatpāṭhasādhutvāsambhavāt/ yadi ca tatpāṭhasādhutve 'pyāgrahaḥ, tadā<BR>
svābhāvavadvṛttitvasambandhāvacchinna<BR>
lakṣyatāvacchedakaniṣṭhapratiyogitāvacchedakaniṣṭhābhāvīyasvasamānādhikaraṇabheda-<BR>
<BR>
<BR>
<BR>
pratiyogitāvacchedakatvasambandhāvacchinnapratiyogitvarūpavyāpyatvasya<BR>
niveśena tadupapādanīyam/ [38]<BR>
sa evāsādhāraṇa dharma ityucyata<BR>
iti dīpikāvākyāt asādhāraṇatve sati dharmatvamiti labhyate, tatra<BR>
dharmatvāṃśasya niveśanamaphalam avṛttigaganādeḥ<BR>
lakṣyatāvacchedakavyāpakatvavirahāt tatrāvyāpteraprasarāt ataḥ<BR>
tatpadasya sārthakyamāha - [38] dharmapadamiti/ [38] lakṣaṇatāghaṭakasambandheneti/ lakṣyatāvacchedakasambandhena<BR>
lakṣyatāvacchedakādhikaraṇavṛttyabhāvīyalakṣaṇatāvacchedakasaṃbandhāvacchinnapratiyogitānavacchedakaḥ<BR>
lakṣaṇatāvacchedakasambandhena<BR>
svāvacchinnādhikaraṇavṛttibhedapratiyogitānavacchedaka<BR>
kṣyatāvacchedakakaśca yo lakṣaṇatāvacchedakadharmaḥ tadvattvaṃ<BR>
vivakṣaṇīyamityarthaḥ/ [38] vyāpakatvādityādinā vyāpyatvaparigrahaḥ/<BR>
tathā ca lakṣyatāvacchedakaviśiṣṭa lakṣaṇatāvacchedakavattvaṃ<BR>
asādhāraṇatvamiti niṣkarṣaḥ/ vaiśiṣyaṃ ca<BR>
svavṛttibhedapratiyogitāvacchedakatvasvādhikaraṇavṛttyabhāvīyatādṛśapratiyogitāvacchedakatvasambandhāvacchinnasvaniṣṭhā-<BR>
<BR>
<BR>
<BR>
vacchedakatākapratiyogitākabhedavattvobhayasambandhena/<BR>
1avacchedakatvaṃ lakṣaṇatāghaṭakasambandhena<BR>
<BR>
<BR>
----------------------------------------<BR>
<BR>
<BR>
1. avacchadekatvamiti/<BR>
prathamasambandhaghaṭakamavacchedakatvamityarthaḥ/ tathā ca lakṣyatāvacchedake<BR>
gotve yo bhedaḥ sāsnāditvavadbhedaḥ, tathā hi svaṃ sāsnāditvarūpaṃ<BR>
lakṣaṇatāvacchedakaṃ tadavacchinnasya sāsnādeḥ<BR>
lakṣaṇatāvacchedakasamavāyasambandhena yadadhikaraṇaṃ goḥ<BR>
tadvṛttibhedapratiyogitāvacchedakatvasya gotve 'bhāvāt<BR>
tādṛśabhedapratiyogitāvacchedakattvasambandhena na sāsnāditvavat<BR>
gotvaṃ iti gotvavṛttiḥ sāsnāditvavadbhedaḥ bhavati<BR>
tatpratiyogitāvacchedakatvaṃ sāsnāditve/ evaṃ svaṃ gotvaṃ<BR>
tadadhikaraṇavṛtyabhāvapratiyogitāvacchedakatvaṃ sāsnādittve nāstīti<BR>
tādṛśapratiyogitāvacchedakatvasambandhena gotvavadbhedaḥ<BR>
sāsnāditve 'stīti ubhayasambandhena lakṣyatāvacchedakagotvaviśiṣṭatvaṃ<BR>
lakṣaṇatāvacchedake sāsnāditve draṣṭavyam/ evaṃ ca<BR>
prathamadvitīyatṛtīyasva padāni lakṣyatāvacchedakaparāṇi, caturthasvapadaṃ<BR>
lakṣaṇatāvacchedakaparamiti vivekaḥ/<BR>
<BR>
<BR>
-----------------------------------------<BR>
<BR>
<BR>
svāvacchinnādhikaraṇavṛttibhedapratiyogitāvacchedakatvasaṃbandhena/<BR>
saṃyogādināṃ gandhādyabhāvavāraṇāya vyāpakatāyāṃ<BR>
lakṣaṇatāghaṭakasaṃbandhāvacchinnatvaniveśaḥ/ jalādau kālikādinā<BR>
gandhādisattvāt vyāpyatāyāṃ tanniveśaḥ/ anyacca svayamūhyam/ [38] asādhāraṇatvasya vighaṭakā iti/ atra vipūrvaghaṭadhātoḥ<BR>
abhāvor'thaḥ/ ṇvulassampādakaḥ/ tathā ca<BR>
lakṣyatāvacchedakavyāpakatvasahitalakṣyatāvacchedaka1vyāpyatvarūpaviśiṣṭābhāvasampādakā<BR>
ityarthaḥ/ tādṛśābhāvaścātivyāpte2viśeṣyābhāvaprayuktaḥ/<BR>
avyāptyasambhavinośca viśeṣaṇābhāvaprayukta ityabhipretyāha - [38] ativyāptāviti/ pakṣatāvacchedakasāmānādhikaraṇyamātreṇa<BR>
hetvabhāvavattvaṃ bhāgāsiddhiḥ/ tadavacchedena tadabhāvavattvaṃ<BR>
svarūpāsiddhiriti vivekaḥ/ atra ca bhāgāsiddheḥ avacchedakāvacchedena<BR>
pakṣe hetumattājñānavirodhitayā, svarūpāsiddheḥ avacchedakāvacchedena<BR>
sāmānādhikaraṇyena ca pakṣe hetumattājñānavirodhitayā dvayorapi<BR>
pakṣadharmatājñānaṃ prati virodhitayā hetvābhāsatvamiti dhyeyam/<BR>
<BR>
<BR>
[39] vyāvṛttireveti/ ayamāśayaḥ -<BR>
'vyāvṛttirvyavahāro vā lakṣaṇasya prayojanam' iti/ vyāvṛttiḥ<BR>
itarabhedaḥ/ vyavahāraḥ jñānajanakaśabdaḥ/ prayojanaṃ jñāpyam/ tathā ca<BR>
vyāvartakatvam itarabhedānumāpakatvam/ vyāvahārikatvaṃ<BR>
vyavahārānumāpakatvam/ prakṛte ca vyāvṛttireva lakṣaṇajñāpyā<BR>
ityekaṃ matam/ vyāvṛttivyavahārobhayaṃ jñāpyamityaparaṃ matam/<BR>
tatrādyapakṣe vyāvartakatvasyaiva lakṣyatāvacchedakatayā vakṣyamāṇarītyā<BR>
ativyāptiriti/ vyāvartakasyetyatra<BR>
<BR>
<BR>
-----------------------------------------<BR>
<BR>
<BR>
1.<BR>
vyāpyatvarūpaviśiṣṭeti/ vyāpyatvarūpaṃ yat viśiṣṭaṃ<BR>
tadabhāvasaṃpādakāḥ/<BR>
<BR>
<BR>
2. viśeṣyābhāveti/<BR>
lakṣyatāvacchedakavyāpyatvarūpaṃ yadviśeṣyaṃ tadabhāvaprayukta ityarthaḥ/<BR>
viśeṣaṇābhāveti/ lakṣyatāvacchedakavyāpakatvarūpaṃ yadviśeṣaṇaṃ<BR>
tadabhāvaprayukta ityarthaḥ/<BR>
<BR>
<BR>
------------------------------------------<BR>
<BR>
<BR>
vyāṅpūrvakavṛtudhātoritarabhedor'thaḥ/<BR>
akapratyayasyānumitijanaka ityabhiprāyeṇāha [39] itarabhedānumitijanakasyetyartha iti/ anumitijanakatvaṃ<BR>
liṅgaparāmarśasyaiva, na tu parāmṛśyamānaliṅgasya/ tathā ca<BR>
gandhādervyāvartaṅkatvānupapattiḥ/ na<BR>
cetarabhedānumitijanakajñānaviṣayatvaṃ vyāvartakatvamiti na doṣa<BR>
iti vācyam/ evamapi<BR>
samūhālambanaparāmarśaviṣayodāsīnāvaraṇāt,<BR>
abhidheyatvādāvativyāptikathanāsaṅgateśca/ tasyāpyuktarītyā<BR>
lakṣyatvāt/ na ca tādṛśajanakatāvacchedakaviṣayatāśrayatvaṃ taditi<BR>
vācyam/ evamapi itarabhedavyāptidhaṭakābhāvādāvativyāpteḥ<BR>
gotvādyavacchedena gavetarabhedavyāpakakapilarūpavatī gauḥ<BR>
ityādyākārakabhramātmakaparāmarśaviṣayatāmādāya kapilarūpāderapi<BR>
vyāvartakatāpatteśca/ tathā ca dharmatvameva lakṣaṇalakṣaṇamityāśaṅkāyāṃ<BR>
niṣkarṣārthamāha [39] itarabhedavidheyetyādi/<BR>
itarabhedavidheyakānumitijanakajñānīya<BR>
pakṣatāvacchedakāvacchinnaviśeṣyatānirūpitaviṣayatetyarthaḥ/<BR>
<BR>
<BR>
yattu -<BR>
bhramīyaviṣayatāmādāya doṣavāraṇāya bhramānirūpitatvaṃ niveśyamiti -<BR>
tadasat/ samānākārakajñāneṣu viṣayatābhedābhāvena udāsīnāṃśe<BR>
samūhālaṃbanamādāyāsambhavasya durvāratvāt/<BR>
sāmānādhikaraṇyaghaṭakapakṣaviśeṣyatānirūpitāṃ<BR>
itarabhedaprakāratāmādāya itarabhede 'tiprasaṅgavāraṇāya<BR>
<BR>
<BR>
pakṣatāvacchedakāvacnnitvaniveśaḥ/ kiñcidavacchinnatvaniveśe 'pi<BR>
pakṣasya sāmānādhikaraṇyaghaṭakatvena taddeṣatādavasthyamiti<BR>
madupekṣitam/ vastutastu mukhyaviśeṣyatānirūpitatvameva<BR>
prakāratāyāṃ niveśanīyam/ anyathā bhāvasyādheyatvaṃ lakṣaṇamityādau<BR>
bhāvatvābhāvahetukānumitijanakatāvacchedakavyāptiniṣṭhaviśeṣyatānirūpitaprakāratāmādā-<BR>
<BR>
<BR>
<BR>
yādheyatve 'tiprasaṅgāt/ atra<BR>
cetarabhedaviṣayakatvasyānumitau niveśe 'itarabhedaḥ prameyaḥ<BR>
abhidheyatvāt' ityanumitijanakatāṃ ādāya abhidheyatvādau<BR>
vyāvartakatāprasaṅgaḥ/ ata itarabhedavidheyakatvasya tatra niveśaḥ/<BR>
itarabhedatvāvacchinnavidheyatākatvaṃ vivakṣaṇīyam/ 'ghaṭaḥ<BR>
svarūpasambandhena abhidheyatvavān prameyatvāt'<BR>
ityunamitijanakatāmādāya taddoṣāt vidheyatāyāṃ<BR>
pakṣatāvacchedakavyāpakatvaviśeṣitasvarūpasambandhāvacchinnatvaṃ<BR>
niveśyam/ atyathā<BR>
gotvādisāmānādhikaraṇyamātrāvagāhigauritarabhinnetyākārakānumitihetubhūtapramātmakatādṛśaparā-<BR>
<BR>
<BR>
<BR>
marśīyajanakatāmādāyāvyāptigrastadharme 'tiprasaṅgāt/<BR>
tādṛśavidheyatākatvasahitānumititvāvacchinnajanyatāpratiyogikajanakatā<BR>
niveśyā/ anthā pakṣatāvacchedakāvacchedena tatsāmānādhikaraṇyamātreṇa<BR>
cetarabhedāvagāhisamūhālambanānumitijanakasāmānādhikaraṇyamātrāvagāhi parāmarśīyajanakatāmādāya<BR>
taddoṣatādavasthyam/ athaivamapi<BR>
pṛthivītarabhedavyāpyaghaṭetarabhedādimattājñānasādhāraṇyena<BR>
kālikādisambandhena<BR>
pṛthivītarabhedavyāpyapṛthivītarabhedavattājñānasādhāraṇyena vā<BR>
kalpanīyānumitijanakatāmādāya<BR>
pṛthivītarabhedādāvativyāptirduvāraiva/ na ca<BR>
tādṛśānumityupadhāyakajñānīyatvasya viṣayatāyāṃ niveśāt na doṣa<BR>
iti vācyam/ evamapi<BR>
pṛthivītarabhedādyaṃśe 'prāmāṇyatajñānāskanditasya<BR>
'pṛthivītarabhedavyāpyapṛthivītarabhedavatī<BR>
tadvyāpyadravyetarabhedavatī ca pṛthivī' ityākārakajñānasya<BR>
tathātvāt/ tādṛśānumityanupadhāyakajñānavṛttitvasya<BR>
tādṛśānumityanupadhāyakasaṃśayādisādhāraṇagandhādiviṣayatvāsaṅgrāhakatayā<BR>
niveśāsaṃbhavāt/ iti cenna/<BR>
tādṛśānumititvāvacchinnajanyatānirūpitajanakatāvacchedikā<BR>
tādṛśānumityupadhāyakajñānavṛttiryā<BR>
aprāmāṇyajñānānāskanditajñānīyaviṣayatā tadāśrayatvasya<BR>
vivakṣitatvāt/ tādṛśajanyatāviśiṣṭaviṣayatvamiti niṣkarṣaḥ/<BR>
vaiśiṣṭyaṃ<BR>
svanirūpitajanakatāvacchedakatvasvāśrayānumityupadhāyakāprāmāṇyajñānānāskanditajñānīyatvobhayasambandhena/<BR>
aprāmāṇyajñānānāskakanditatvaṃ<BR>
viṣayatvasāmānādhikaraṇyakālikaviśeṣaṇatvatritayasambandhena<BR>
bhramaviśiṣṭānyatvam/<BR>
svapratiyoginiṣṭhatvasvānuyoginiṣṭhaviśeṣyatānirūpitatvasvāvacchinnatvatrayasambandhena<BR>
saṃsargaviśiṣṭānya prakāratānirūpakatvamiti madekapariśīlitaḥ<BR>
panthāḥ/<BR>
<BR>
<BR>
[39] eveneti/ evakāreṇetyarthaḥ/ nanu<BR>
sāsnādīnāṃ gavādilakṣaṇatvasya kathaṃ ativyāptiprayojakatvaṃ,<BR>
pṛṣṭhatāḍanena daṇḍabhaṅganyāyāt; ata āha [39] uktalakṣaṇeti [39] abhidheyatvādibhinnatvaṃ ceti/ idamatra<BR>
cintyam -- vyāvartakamātrasyoktalakṣaṇalakṣyatve<BR>
lakṣyatāvacchedakābhāvavadavṛttitvarūpalakṣyatāvacchedakavyāpyatvani veśenaivavyāvahārikavāraṇe<BR>
svavyāpakatatkatvatvarūpalakṣyatāvacchedakavyāpyatvaṃ<BR>
niveśyābhidheyatvādāvativyāptiṃ saṃpādya tadvāraṇāya<BR>
tadbhinnatvaniveśanaṃ prakṣālanādinyāyenāyuktam/<BR>
<BR>
<BR>
yattu -<BR>
pṛthivitvādirūpalakṣyatāvacchedakaśūnye jalādau kālikādinā<BR>
sattvāt ativyāptiḥ - iti tanna/ ghaṭādilakṣaṇe jñānavadanyatvādāveva<BR>
lakṣaṇagamanāt/ ato<BR>
lakṣyatāvacchedakābhāvavyāpakībhūtābhāvīyalakṣaṇatāghaṭakasambandhāvacchi nnapratiyogitvarūpalakṣyatāvacchedakavyāpyatvasya<BR>
vivakṣitatvāditi/ [39] na tāvatsāmānyato bhedānumāpakatvamiti/<BR>
sāmānyato bhedatvena/ tasilo 'vacchinnatvamarthaḥ/ tasya ca<BR>
bhedānumāpakatvaghaṭakabhedavidheyatāyāmanvayaḥ/ [39] yatkiñcidubhayatvāvacchinnapratiyogitāketi/ 'ghaṭaḥ<BR>
ghaṭapaṭobhayabhinnaḥ abhidheyatvāt', 'pṛthivī ghaṭapaṭobhayabhinnā<BR>
pṛthivītarabhedāt' ityādyanumitijanakatāmādāya tatra<BR>
vyāvartakatvasya sūpapādatvāt iti bhāvaḥ/ yadyapi 'ghaṭo bhedavān<BR>
abhidheyatvāt' ityādyanumitijanakatāmādāya tat suvacaṃ iti<BR>
dvitvāvacchinnabhedasādhyakānumānaparyantānudhāvanaṃ viphalam, tathāpiṃ<BR>
rkiñciddharmāvacchinnapratiyogitākatvasahitabhedatvāvacchinnavidheyatāpayrantaniveśe 'pi<BR>
kathaṃ doṣo bhavati ityetadarthaṃ<BR>
<BR>
<BR>
vyāvṛttisādhāraṇyārthamapi tathoktiḥ/ anyathā siddhasādhanāpatteḥ<BR>
iti dhyeyam/<BR>
<BR>
<BR>
nanu<BR>
vyāsajyavṛttyatiriktakiñciddharmāvacchinnapratiyogitākatvasahitabhedatvāvacchinnavidheyatāniveśāt<BR>
na ko 'pi doṣa ityata āha -- [39] sarveṣāmapi<BR>
vyatirekidharmāṇāṃ yakiñcibdyavartakatayeti/ gauḥ<BR>
paṭabhinnāśṛṅgitvāt', 'kapilagauḥ ghaṭabhinna kapilarūpavattvāt'<BR>
ityādyanumitijanakatāmādāya śṛṅgitvakapilarūpādau<BR>
tadupapādanasambhavāditi bhāvaḥ/ [39] nāpi<BR>
<BR>
<BR>
viśiṣyetyādi/<BR>
pṛthivīvyāpakatvaviśiṣṭasvarūpasambandhāvacchinnapṛthivītvādyavacchinna -<BR>
itarabhedatvāvacchinnavidheyatākānumitijanakatāvacchedakaniruktaviṣayatāśrayatvamityarthaḥ/<BR>
yadyapi 'kapilagauḥ ghaṭabhinnā kapilalarūpavattvāt' ityanumitimādāya<BR>
kapilarūpādervyāvartakatāprasaṃgaḥ, tathāpi<BR>
dharmintāvacchedaketyādinyāyena na doṣaḥ/ [40] gotvādisamanaiyatyasya<BR>
tatrāsattvāditi/ padārthatvasamaniyatatvasya lakṣyāprasiddhyā alakṣaṇatvena<BR>
tatra tatsattvasyākiñcitkaratvāt iti bhāvaḥ/<BR>
<BR>
<BR>
[40] gotvāvacchinnetarabhedānumāpakatve sādhya<BR>
iti/ svāvacchinnetarabhedānumāpakatvasambandhena gotve sādhya<BR>
ityarthaḥ/ tenāgre 'bhidheyatvādau vyabhicārakathanaṃ saṃgacchate/ anyathā<BR>
padārthatvāvacchinnetarāprasiddhyātadghaṭitasādhyābhāvasya<BR>
sutarāmaprasiddhatvena sādhyābhāvavadvṛttitvarūpavyabhicārasya<BR>
durvacatvāt/ asmatpakṣe tu padārthatvaṃ prati uktasambandhasya<BR>
vyadhikaraṇatayā sādhyābhāvasya prasiddhatvena vyabhicāraḥ suvaca eva/<BR>
<BR>
<BR>
[40] abhidheyatvādibhinnatvaṃ ceti/ cakāro<BR>
vākārārthaḥ/ anyathā taddharmāvacchinnetarabhedabhinnatvasya niveśenaiva<BR>
padārthetarāprasiddhyā abhidheyatvādau vyabhicāravāraṇena<BR>
abhidheyatvādibhinnatvasva hetukoṭau niveśasya niṣphalatayā<BR>
tatsamuccāyakatvāsambhavādasaṅgateḥ/ atra sāmānyavyāptisthale<BR>
taddhetudharmikatattatsādhyavyāptigrahābhāvaviśiṣṭatattatsādhyahetūbhayasthiteḥ<BR>
anumitipramāyāḥ siddhāntalakṣaṇaprāmāṇyavādayoruktatvāt na<BR>
prakṛte 'numitisambhavaḥ ityabhipretyāha - [40] adhikavicāra iti/<BR>
<BR>
<BR>
[40] tena rūpeṇa vyavahartavyajñānaṃ vineti/<BR>
itarabhedādiprakāreṇa pakṣaviṣayakaparāmarśaṃ vinetyarthaḥ/<BR>
tadrūpāvacchinneti/<BR>
lakṣyatāvacchedakapṛthivītvādyavacchinanapratipādaketyarthaḥ/<BR>
vyavahārāsambhavāt - vyavahārānumānāsambhavāt/ tathā ca<BR>
taddharmāvacchinnabodhakaśabdarūpavyavahāravidheyakānumitijanakatāvacchedakatvaṃ<BR>
taddharmāṃvacchinnavyāvahārikatvam/ tacca 'ghaṭaḥ pṛthivīti vyavahartavyaḥ,<BR>
pṛthivītarabhedāt', 'ghaṭaḥ padārtha iti vyavahartavyaḥ,<BR>
abhidheyatvāt' ityādyanumitimādāya vyāvṛttyabhidheyatvādāvapi<BR>
akṣatamiti bhāvaḥ/ etena dīpikāyāṃ lakṣaṇaprayojanatve lakṣaṇajñāpyatve<BR>
vyavahārasādhanatvāt vyavahārānumāpakatvādityartho bodhyaḥ/<BR>
<BR>
<BR>
<b>guṇavattvasya<BR>
dravyalakṣaṇatvasthāpanam</b><BR>
<BR>
<BR>
dhvaṃsaprāgabhāvavati<BR>
atyantābhāvasya prācīnairananumatatvāt nātyantābhāvaghaṭitā vyāptiḥ<BR>
sambhavati/ yadvā pratiyogivyadhikaraṇalakṣyaniṣṭhābhāvapratiyogitvasyaiva<BR>
vyāptiśarīre praviṣṭatvāt gandhādyabhāvasya cātathātvāt<BR>
nāvyāptirityāśayena śaṅkate -- prakāśikāyām [53] nanvityādi/ guṇāśrayatvalakṣaṇamiti/ guṇātmakalakṣaṇamityarthaḥ/<BR>
āśrayatvakathanaṃ lakṣaṇatāghaṭakasambandhapradarśanāya/ etena -<BR>
guṇādhikaraṇatvasyāpyutpattinirūpitādhikaraṇatāyā<BR>
avyāpyavṛttittvāt/ guṇapratiyogikatvopalakṣitasamavāyena<BR>
guṇavattvasya samavāyaikyapakṣe guṇādāvativyāptiḥ/<BR>
tatpratiyogikatvaviśiṣṭasamavāyasyotpattikālāvacchedenābhāvasattvāt<BR>
<BR>
<BR>
<BR>
avyāptiḥ iti<BR>
dūṣaṇamanavakāśam/ sattāviśeṣaṇatvabhramavāraṇāya [53] jātiviśeṣaṇamiti/ atra ca guṇasamānādhikaraṇatvaṃ<BR>
guṇaniṣṭhasamavāyasambandhāvacchinnādheyatānirūpakanirūpitasamavāyasambandhāvacchinnādheyatvaṃ,<BR>
tena kālikena guṇavadguṇasamavetasya, kālikena<BR>
guṇasamavāyivṛtterguṇatvasya vyudāsaḥ/ [53] bhāva iti/ atha 'ekaṃ rūpaṃ<BR>
rasāt pṛthak' iti vyavahārasya sāmānādhikaraṇyasambandhena guṇe<BR>
guṇaviṣayakatvasyopagame rūpādāvapi svasmāt<BR>
pṛthagvyavahāraprasaṅgaḥ/ svāvadhikapṛthaktvasāmānādhikaraṇyasya<BR>
svasminnapyabādhāt iti cet - na/ sāmānādhikaraṇyasya svasmin<BR>
svāvadhikapṛthaktvasambandhatvānupagamāt/ kalpanākalpanayośca<BR>
phalānurodhitvāt/ vastutastu 'rūpaṃ rasāt pṛthak' ityādau<BR>
pṛthaktvasya<BR>
svanirūpakatāvacchedakāvacchinnabhinnatvasāmānādhikaraṇyobhayasambandhena<BR>
bhānābhyupagamāt na doṣa iti/ [53] kālikādītyādipadena<BR>
samavāyasvarūpobhayaghaṭitasāmānādhikaraṇyaparigrahaḥ/<BR>
<BR>
<BR>
[56] hetudharmitāvacchedakaketi/<BR>
hetvavacchinnaviśeṣyatāketyarthaḥ/<BR>
asamānākārakasiddheścāvirodhitvāditi bhāvaḥ/ [56] saṅkṣepa iti/ ayamatrāśayaḥ -<BR>
vyatirekavyāpteranumānāṅgatvena na kāpyanupapattiḥ/<BR>
upanayavākyāt śābdabodhānupapattirapi parārthānumānasthala eva<BR>
doṣaḥ na svārthānumānasthale 'pīti<BR>
lakṣaṇaprayojanasiddhirnirābādhaiveti/<BR>
<BR>
<BR>
nanu bhūtatvasya<BR>
jātitvābhāvāt kathaṃ tatsaṅkarasya bādhakatvam<BR>
upādhisaṅkarasyādoṣatvādityata āha - [57] jātitvenābhimateti/<BR>
jātitvenāpāditetyarthaḥ/ tathā ca tulyayuktyā<BR>
bhūtapadaśakyatāvacchedakatayā bhūtatvajātisiddhyā na sāṃkaryaṃ<BR>
<BR>
<BR>
doṣa iti bhāvaḥ/<BR>
[57] vyakterabheda ityādi śloke iti padādhyāhāreṇa<BR>
jñānajanakasvalpaśabdarūpasaṅgrahābhedabodho varṇanīyaḥ/ prathamatrikasya<BR>
jātitve dvitīyatrikasya jātimattve bādhakatvamiti viśeṣasūcanāya<BR>
madhye 'thaśabdaḥ/ vyakterityādiślokoktajātibādhakatvaṃ ca<BR>
jātijātimattvānyataraprakārakajñānapratibandhakajñānaviṣayatvam/<BR>
<BR>
<BR>
vyakterabhedaḥ<BR>
1svasamevatatvasvabhinnasamavetatvobhayasambandhena prameyaviśiṣṭānyatvaṃ<BR>
svapratiyogisamavetatvasvānuyogisamavetatvobhayasambandhena<BR>
bhedavadanyatvaṃ vā/ tajjñānasya tadvadanyatvajñānavidhayā uktobhayasambandhena<BR>
prameyaviśiṣṭatvādirūpānekasamavetatvaghaṭitajātitvajñānapratibandhakatvam/<BR>
<BR>
<BR>
<BR>
---------------------------------<BR>
<BR>
<BR>
1. svasamavetatveti/<BR>
svaṃ nīlaghaṭaḥ tatsamavetatvaṃ ghaṭatve, evaṃ svaṃ nīlaghaṭaḥ<BR>
tadbhinnapītaghaṭasamavetatvaṃ ca ghaṭatve iti uktobhayasambandhena<BR>
nīlaghaṭarūpaprameyaviśiṣṭe ghaṭatvaṃ tadbhinnatvamākāśatve/ evaṃ svaṃ<BR>
nīlaghaṭabhedaḥ tatpratiyoginīlaghaṭasamavetatvaṃ ghaṭatve, svaṃ<BR>
nīlaghaṭabhedaḥ tadanuyogipītaghaṭasamavetatvaṃ ca ghaṭatve iti<BR>
tādṛśobhayasaṃbandhena bhedavat - nīlaghaṭabhedavat ghaṭatve<BR>
tadanyatvamākāśe iti bodhyam/<BR>
<BR>
<BR>
---------------------------------<BR>
<BR>
<BR>
tulyatvaṃ<BR>
svabhinnajātisamaniyatatvam, svabhinnatvasvasamaniyatatvobhayasambandhena<BR>
jātiviśiṣṭatvaparyavasitam/ tacca jātitvābhāvavyāpyamiti<BR>
tadgrahasya tadabhāvavyāpyavattāgrahavidhayā kalaśatvādeḥ<BR>
ghaṭatvādijātibhinnajātitvopagame<BR>
<BR>
<BR>
virodhitvam/ tasya ca<BR>
jātitvābhāvavyāpyatvaṃ ghaṭatvakalaśatvayorbhinnajātitve ghaṭādipadasya<BR>
dharmadvayāvacchinne śaktidvayakalpanaṃ kāryakāraṇabhāvadvayakalpanaṃ ca<BR>
nānyatheti lāghavamiti dhīsahakṛtena<BR>
jātiviśiṣṭatvapakṣakajātitvābhāvavyāpyatadabhāvānyatarasādhyakaprameyatvādihetukānumānena<BR>
siddham/<BR>
<BR>
<BR>
saṅkaraśca<BR>
svasāmānādhikaraṇyasvābhāvasāmānādhikaraṇyasvasamānādhikaraṇābhāvaprati yogitvatrayasambandhena<BR>
jātiviśiṣṭatvam/ tadapi ca jātitvābhāvavyāpyameva/ tasya tathātvaṃ<BR>
ca dharmaśāstrasiddham/ viruddhajātīnāṃ parasparaṃ vyāpyajātyā<BR>
vyāpakajāteḥ, vyāpakajātyā vyāpyajāteśca jātisāṅkaryavāraṇāya<BR>
saṃbandhatrayaniveśaḥ/<BR>
<BR>
<BR>
anavasthitiḥ anavasthā ca<BR>
jātyanāśrayavṛttipadārthavibhājakopādhiparamparāropādhīnajātiviśiṣṭabuddhinirūpitata-<BR>
<BR>
<BR>
<BR>
ttajjātijñānakāraṇatānantyarūpāniṣṭaprasañjanarūpeha vivakṣitā/<BR>
tasyāśca tadāpādakakāpattividhayā<BR>
jātirjātimatītyākārakajñānavirodhitvam/<BR>
<BR>
<BR>
rūpahāniḥ<BR>
svatovyāvṛttatvarūpalakṣaṇasvarūpasya hāniḥ/ svatovyāvṛttatvaṃ ca<BR>
viśeṣāṇāṃ svataḥsiddhaparasparabhedavattvam tasya viśeṣāṇāṃ<BR>
jātimattve 'nupapattiḥ/ sajātīyānāṃ padārthānāṃ parasparaṃ bhedaḥ<BR>
pratyakṣeṇa vyāvartakāntareṇa vā siddhyatīti nyāyāt viśeṣo yadi<BR>
jātimān syāt svatovyāvṛttattvavān na syāt<BR>
ityāpattiviṣayatayā viśeṣasya jātimattve bādhakatvam/ 'ayaṃ<BR>
paramāṇuḥ tatparamāṇubhinnaḥ etadviśeṣāt' ityanumānena viśeṣasya<BR>
jātimattve jātyāśrayasya jātipuraskāreṇaiva vyāvartakatvaṃ iti<BR>
niyamena jātipuraskāreṇaiva vyāvartakatāyā vyabhicārāpatteḥ/<BR>
<BR>
<BR>
asaṃbandhaḥ<BR>
asamavetatvam/ tacca bahuvrīhibalāt<BR>
samavetatvasāmānyābhāvaparyavasitam/ tajjñānasya<BR>
nityānekasamavetatvarūpajātyabhāvavyāpyavattājñānavidhayā<BR>
nityānekasamavetarūpajātimattājñānavirodhitvam/<BR>
etatsarvamabhipretyaiva [57] saṅkṣepa ityuktam/ dīpikāyām [56] laghutvasya gurutvābhāvarūpatvāditi/ na ca gurutvasya<BR>
laghutvābhāvarūpatvamādāya vinigamanāviraha iti/ vācyam/<BR>
svatantrecchasyeti nyāyenādoṣāt iti bhāvaḥ/<BR>
<BR>
<BR>
<b>karmavibhāgaḥ</b><BR>
<BR>
<BR>
[62] asamavāyīti/ na cātra saṃyogabhinnatve sati<BR>
asamavāyikāraṇamāstāmiti vācyam/ ādyapatanāsamavāyikāraṇādau<BR>
ativyāptivāraṇāya saṃyogāṃśasyāpi sārthakyāt/<BR>
<BR>
<BR>
<b>sāmānyavibhāgaḥ</b><BR>
<BR>
<BR>
[63] sattāyāḥ dravyatvāpekṣayetyādi/<BR>
apekṣāśabdasya pratiyogitānirūpakatvamarthaḥ/ tṛtīyāyāśca<BR>
vaiśiṣṭyam/ adhikadeśavṛttitvaṃ ca<BR>
svapratiyogyadhikaraṇavṛttitvasvādhikaraṇavṛttitvobhayasambandhenābhāvaviśiṣṭatvam/<BR>
sakadeśe 'bhāve<BR>
tṛtīyāntārthadravyatvaniṣṭhapratiyogitānirūpitatvaviśiṣṭatvānvayaḥ/<BR>
adhikadeśavṛttitvenetyatra tṛtīyāyā abhedor'thaḥ/<BR>
dravyatvaniṣṭhapratiyogitākābhāvavaiśiṣṭyābhinnaṃ dravyatvāpekṣayā<BR>
paratvamiti vākyārthaḥ/ [63] dravyatvādīnāṃ sattāto 'paratvamiti/<BR>
<BR>
<BR>
tacca<BR>
1svāśrayādhikaraṇavṛttyabhāvapratiyogitvarūpam/<BR>
<BR>
<BR>
<b>viśeṣavibhāgaḥ</b><BR>
<BR>
<BR>
[63] viśeṣāsatvanantā eveti vākye anantatvaṃ<BR>
ca na vidyate antaḥ<BR>
saṅkhyātvavyāpyadharmāvacchinnaprakāratākāsmadādisamavetaniścayaḥ<BR>
viśeṣyatāsambandhena yeṣu nāstīti vigrahān<BR>
saṅkhyātvavyāpyadharmāvacchinnaprakāratākatādṛśaniścayaviśeṣyatvābhāvavattvam/<BR>
prakāśikāyām [63]<BR>
<BR>
<BR>
--------------------------------<BR>
<BR>
<BR>
1. svāśrayeti/ svaṃ<BR>
sattā tadāśrayaḥ guṇaḥ tanniṣṭhābhāvaḥ dravyatvābhāvaḥ tatpratiyogitvaṃ<BR>
dravyatve iti dravyatvasya sattāto 'paratvamiti bhāvaḥ/<BR>
<BR>
<BR>
--------------------------------<BR>
<BR>
<BR>
viveka iti/ tathā ca<BR>
sāmānyaṃ trividham --- kevalaparam, kevalāparam, parāparam ceti/<BR>
saṅgrahe ca kevalaparāparapradarśanādeva parāparajāteḥ, sphuṭatayā<BR>
lābhāt tadakathanamiti bhāvaḥ/ nanu sattāyāḥ<BR>
kevalaparatvakathanamanupapannam/ premayatvādijātisattvāt sattāyāḥ<BR>
1parāparatvādityata āha --- dīpikāyām [63] sāmānyādicatuṣṭaya<BR>
iti/<BR>
<BR>
<BR>
<b>samavāyalakṣaṇam</b><BR>
<BR>
<BR>
 [64] samavāyastveka evetyatra saṅgrahapaṅktau samavāyasyaikatvaṃ<BR>
samavāyaniṣṭhabhedapratiyogitānavacchedakadharmavattvaṃ na tu<BR>
saṅkhyārūpam, samavāyāvṛttitvāt avyāvartakatvāt ca/ evakāraśca<BR>
īdṛśapāribhāṣikatve tātparyagrahaḥ/ yadvā ekatvamubhayāvṛttidharmaḥ/<BR>
ubhayāvṛttitvaṃ ca svapratiyogivṛttitvasvabhinnavṛttitvobhayasambandhena<BR>
rkiñcidviśiṣṭānyatvam/ evakārasya<BR>
cādheyatāśrayabhedapratiyogitāvacchedakatvam abhāvaśca khaṇḍaśor'thaḥ/<BR>
ādheyatāyāṃ vyutpattivaicitryeṇa prathamāntapadopasthāpyasyāpi<BR>
samavāyasya nirūpitatvasambandhenānvayaḥ/<BR>
samavāyanirūpitādheyatāśrayabhedapratiyogitāvacchedakatvasya ca<BR>
vidheyatāvacchedakatvābhimatasambandhāvacchinnāvacchedakatākapratiyogitākasvarūpasambandhāvacchinnapratiyogitākatvasambandhe-<BR>
<BR>
<BR>
nābhāve 'nvayaḥ/<BR>
tādṛśābhāvasyacaikapadārthe 'nvayaḥ/ tathā ca samavāyaḥ<BR>
samavāyanirūpitādheyatāśrayabhedapratiyogitāvacchedakatvaviśeṣitābhāvavadabhinna<BR>
iti bodhaḥ iti abhiprāyeṇāvatārayati - dīpikāyām [64] samavāyasya bhedo nāstītyāheti/ atra ca bhedaḥ<BR>
ādheyatāśrayabhedapratiyogitāvacchedakadharmaḥ/ samavāyasyetyatra ṣaṣṭyā<BR>
nirūpitatvamarthaḥ/ tasya ca bhedapadārthaghaṭakādheyatāyāmanvayaḥ/<BR>
asadhātvarthādheyatāyāmapi vyutpattivaicitryādanvayaḥ/<BR>
asadhātvarthādheyatāyāśca nañarthābhāve tasya ca prathamāntapadārthe<BR>
bhede 'nvayaḥ/ tathā ca<BR>
samavāyanirūpitādheyatāśrayabhedapratiyogitāvacchedakadharmaḥ<BR>
samavāyanirūpitādheyatvābhāvavāniti bodhaḥ/<BR>
<BR>
<BR>
----------------------------------<BR>
<BR>
1. taparāparatvāditi/<BR>
sattāyāḥ prameyatvāpekṣayā aparatvam, dravyatvādyapekṣayā paratvamiti<BR>
rītyā parāparatvamiti bhāvaḥ/<BR>
<BR>
<BR>
----------------------------------<BR>
<BR>
<BR>
anuyogitāvacchedakāvacchedenābhāvabodhakatāyā nañaḥ<BR>
vyutpannatayā samavāyadvitvapakṣe 'pyuktavākyārthasaṅgatiḥ/ yadvā bhedaḥ<BR>
<BR>
<BR>
anyonyābhāvaḥ/<BR>
samavāyasyetyatra ṣaṣṭhyāḥ<BR>
ekamātravṛttidharmāvacchinnapratiyogitākatvamarthaḥ/ samavāyasyeti<BR>
punarāvṛttyā<BR>
<BR>
<BR>
tadarthasya<BR>
samavāyavṛttitvasyāsadhātvarthādheyatāyāmanvayaḥ/ tathā ca samavāyaniṣṭhā<BR>
yā ekamātravṛttidharmāvacchinnapratiyogitā tannirūpitānyonyābhāvaḥ<BR>
samavāyanirūpitavṛttitvavāniti/ bodhaḥ/ itiśabdasya<BR>
ityākārakamarthaḥ/ tasya cābhedasambandhena<BR>
jñānotpattiprayojakaśabdarūpabrūñarthaikadeśe jñāne 'nvayaḥ/ tasya<BR>
cākhyātārthakṛtāvanvayaḥ/ anukūlatāsambandhena tādṛśajñānaṃ ca prakṛte<BR>
mānasarūpaṃ bodhyam/ tena prakṛte tasya śabdarūpatvāsaṃbhave 'pi na<BR>
kṣatiḥ/<BR>
<BR>
<BR>
prakāśikāyām [64] rūpasamavāyeti/ ayamatrāśayaḥ-tatsambandhena tatprakārakabhramatvaṃ ca<BR>
tatsambandhāvacchinnapratiyogitākatadabhāvavadviśeṣyakatvāvacchinnatatsambandhāvacchinnaprakārakatvam/<BR>
tacca 'vāyuḥ samavāyena rūpavān' iti jñāne 'kṣatameva/ tena<BR>
sambandhena tatprakārakapramātvaṃ ca na<BR>
tatpramopalakṣitatatsambandhānuyogiviśeṣyatākatvaghaṭitam, kiṃ tu<BR>
tatpratiyogikatvāvacchinnanirūpakatākatatsambandhānuyogitāśrayaviśeṣyatākatvaghaṭitam/<BR>
vāyau rūpaśūnye<BR>
rūpapratiyogikatvāvacchinnanirūpitāsamavāyānuyogitā na svīkṛtā<BR>
iti na tādṛśajñānasya pramātvaprasaṅgaḥ/ evaṃ<BR>
tatpratiyogitvaviśiṣṭatannirūpitasya tatsambandhānuyogitvasya tena<BR>
sambandhena tatsattvavyāpyatvasvīkārāt na vāyau<BR>
<BR>
<BR>
rūpapratiyogitvopalakṣitasamavāyavati samavāyena<BR>
rūpavattāprasaṅgaḥ ityabhipretya [64] digityuktam/<BR>
<BR>
<BR>
<b>pṛthivīnirūpaṇam</b><BR>
<BR>
<BR>
dīpikāyām [65] uddeśakramānusārādityādi/ pañcamyāḥ prayojyatvamarthaḥ/<BR>
tādṛśānusāraprayojyajalādilakṣaṇakathanaprākkālīnābhinnapṛthivyādisamudāyaghaṭakībhūtapṛthivīviśeṣyakalakṣaṇaprakāraka-<BR>
<BR>
<BR>
<BR>
jñānoddeśaprayojyaśabdānukūlakṛtimāniti bodhaḥ/<BR>
prakāśikāyām [65] prāthamye - prathamavaktavyatve/ [66] lakṣaṇīyavastuparamiti/ prakṛtalakṣaṇāśrayayāvadvastuparimityarthaḥ/<BR>
tena na ghaṭādipade<BR>
prakṛtalakṣaṇāśrayaghaṭādipratipādake 'tiprasaṅgatādavasthyam/ tathā ca<BR>
prakṛtalakṣaṇāśrayayāvadvastuniṣṭhaviṣayatāśālitvaṃ bodhaviśeṣaṇaṃ<BR>
deyamiti bhāvaḥ/<BR>
<BR>
<BR>
[66] mātrapadamitīti/ atra kecit ---<BR>
lakṣyatāvacchedaketarāprakārakatvaṃ mātrapadalabhyam/ lakṣaṇavākyasya<BR>
taditaralakṣaṇapratipādakatvānna tatrātivyāptiriti bhāvaḥ- ityāhuḥ/<BR>
tattuccham/ mātrapadasya<BR>
samabhivyāhṛtapadārthentarasaṃbandhavyavacchedabodhakatāyā 'atra bhūtale<BR>
dhaṭo 'sti' ityādau vyutpannatayā śabde lakṣaṇāpratipādakatvasyaiva<BR>
tallabhyatvāt/ lakṣyatāvacchedaketarasaṃbandhavyavacchedabodhakatāyāṃ<BR>
vyutpattivirodhasya spaṣṭatvāt/ padārthadvayasaṃsargabodhasyaiva<BR>
śābdābodharūpatayā antataḥ prakṛtyarthasaṃṅkhyāprakārakasyāpi<BR>
pṛthivyādiviśeṣyakaśābdabodhasya saṃbhavāt<BR>
lakṣyatāvacchedaketarāprakārakaśābdabodhāprasiddheśca/ evaṃ ca<BR>
lakṣyatāvacchedakaprakārakaśābdajanakatāvacchedakayatkiñcijjñānīyaviṣayatāśrayavarṇatvavyāpakasamudāyatvam<BR>
uddeśalakṣaṇam/ ato na pṛthivyādibhāge 'tivyāptiḥ/<BR>
tādṛśasamudāyatvaṃ ca<BR>
tādṛśasamudāyatvaniṣṭhanyūnavṛttitānirūpakatvena viśeṣaṇīyam/ tena<BR>
na lakṣaṇādivākye 'tivyāptiḥ/ tādṛśasamudāyatvaṃ ca vyāptisambandhena<BR>
uddeśapadapravṛttinimittam/ tenāśrayatayā tasyaikadeśasādhāraṇatve 'pi<BR>
na kṣatiḥ/ samudāyatvasya vyāsajyavṛttitvena niveśaḥ/ ataḥ<BR>
dhīviśeṣaviṣayatvarūpasya tasyānanugame 'pi na kṣatiḥ/ yadi ca<BR>
viṣayatvamavyāsajyavṛttīti nāyaṃ prakāraḥ sādhīyānityucyate, tadā<BR>
tādṛśavarṇatvavyāpakadharmavattvamevoddeśalakṣaṇaṃ vaktavyam/<BR>
<BR>
<BR>
tādṛśadharmatvena ca<BR>
viśeṣyatāvacchedakadharmabodhakatvavyutpatteḥ<BR>
svīkārānnātiprasaṅgāvakāśaḥ/ yadyapi paryāyapadāntarādhīnaśābdabodhe<BR>
vyabhicāravāraṇāya tattatpadajñānāvyavahitottaratvasya<BR>
kāryatāvacchedakakoṭau avaśyaṃ niveśyatayā tatra viṣayaniveśe<BR>
prayojanāyojyaśabdānukūlakṛtimāniti bodhaḥ/ prakāśikāyām [65] prāthamye - prathamavaktavyatve/ [66] lakṣaṇīyavasatuparamiti/<BR>
prakṛtalakṣaṇāśrayayāvadvastuparimityarthaḥ/ tena na ghaṭādipade<BR>
prakṛtalakṣaṇāśrayaghaṭādipratipādake 'tiprasaṅgatādavasthyam/ tathā ca<BR>
prakṛtalakṣaṇāśrayayāvadvastuniṣṭhaviṣayatāśālitvaṃ bodhaviśeṣaṇaṃ<BR>
deyamiti bhāvaḥ/<BR>
<BR>
<BR>
[66] mātrapadamitīti/ atra kecit ---<BR>
lakṣyatāvacchedaketarāprakārakatvaṃ mātrapadalabhyam/ lakṣaṇavākyasya<BR>
taditaralakṣaṇapratipādakatvānna tatrātivyāptiriti bhāvaḥ- ityāhuḥ/<BR>
tattuccham/ mātrapadasya<BR>
<BR>
<BR>
samabhivyāhṛtapadārthentarasaṃbandhavyavacchedabodhakatāyā 'atra<BR>
bhūtale ghaṭo 'sti' ityādau vyutpannatayā śabde<BR>
lakṣaṇāpratipādakatvasyaiva tallabhyatvāt/<BR>
lakṣyatāvacchedaketarasaṃbandhavyavacchedakābodhakatāyāṃ<BR>
vyutpattivirodhasya spaṣṭatvāt/ padārthadvayasaṃsargabodhasyaiva<BR>
śābdabodharūpatayā antataḥ prakṛtyarthasaṅkhyāprakārakasyāpi<BR>
pṛthivyādiviśeṣyakaśābdabodhasya saṃbhavāt<BR>
lakṣyatāvacchedaketarāprakārakaśābbodhāprasiddheśca/ evaṃ ca<BR>
lakṣyatāvacchedakaprakārakaśābdajanakatāvacchedakayatkiñcijjñānīyaviṣayatāśrayavarṇatvavyāpakasamudāyatvam<BR>
uddeśalakṣaṇam/ ato na pṛthivyādibhāge 'tivyāpti/ tādṛśasamudāyatvaṃ<BR>
ca tādṛśasamudāyatvaniṣṭhanyūnavṛttitānirūpakatvena viśeṣaṇīyam/<BR>
tena na lakṣaṇādivākye 'tivyāptiḥ/ tādṛśasamudāyatvaṃ ca<BR>
vyāptisambandhena uddeśapadapravṛttinimittam/ tenāśrayatayā<BR>
tasyaikadeśasādhāraṇatve 'pi na kṣatiḥ/ samudāyatvasya<BR>
vyāsajyavṛttitvena niveśaḥ/ ataḥ dhīviśeṣaviṣayatvarūpasya<BR>
tasyānugame 'pi na kṣatiḥ/ yadi ca viṣayatvamavyāsajyavṛttīti nāyaṃ<BR>
prakāraḥ sādhīyānityucyate, tadā<BR>
tādṛśavarṇatvavyāpakadharmavattvamevoddeśalakṣaṇaṃ vaktamavyam/<BR>
tādṛśadharmatvena ca viśeṣyatāvacchedakadharmabodhakatvavyutpatteḥ<BR>
svīkārānnatiprasaṅgāvakāśaḥ/ yadyapi<BR>
paryāyapadāntarādhīyanaśābdabodhe vyabhicāravāraṇāya<BR>
tattatpadajñānāvyavahitottaratvasya kāryatāvacchedakakoṭau avaśyaṃ<BR>
niveśyatayā tatra viṣayaniveśe prayojanābhāvena<BR>
<BR>
<BR>
lakṣyatāvacchedakībhūtapṛthivītvādiprakārakatvāvacchinnatvasya<BR>
janyatāyāmasaṃbhavaḥ/ tathāpi<BR>
tattatpadajñānāvyavahitottaraśābdatvāvacchinnajanyataiva lakṣaṇe niveśyā,<BR>
ato na doṣaḥ/<BR>
pṛthivīpadajñānāvyavahitottaraśābdatvāvacchinnajanyatānirūpitajanakatāvacchedakayatkiñcijjñā<BR>
-- nīyaviṣayatāśrayavarṇatvavyāpakaḥ<BR>
tādṛśavyāpakasamudāyaniṣṭhanyūnavṛttitānirūpitaśca yo 'yaṃ dharmaḥ sa<BR>
eva pṛthivyuddeśalakṣaṇamitirītyā tattaduddeśalakṣaṇaṃ bodhyam/ na ca<BR>
kiñcittvaniveśādananugama iti vācyam/<BR>
tādṛśajanakatānirūpitādhikaraṇatāviśiṣṭadharmavattvasya vivakṣitatvāt/<BR>
vaiśiṣṭyaṃ ca<BR>
svasamānādhikaraṇabhedapratiyogitāvacchedakatvasambandhāvacchinnasvani ṣṭhāvacchedakatākapratiyogitākabhedavattvasambandhena<BR>
svādhikaraṇatāsvaviśiṣṭaviśiṣṭaviṣayatāśrayavarṇantvasambandhena/<BR>
viṣayatāyāṃ svaviṣiṣṭavaiśiṣṭyaṃ ca<BR>
svanirūpakajanakatāvacchedakatvasvāśrayajñānīyatvobhayasambandhena/<BR>
tādṛśadharmaniṣṭhanyūnavṛttitānirūpakabhinnatvaṃ ca<BR>
svāvacchinnapratiyogitākabhedavadvṛttitvasvasāmānādhikaraṇyobhayasaṃbandhena<BR>
tādṛśadharmaviśiṣṭānyatvam/ adhikaraṇatāvaiśiṣṭyaghaṭakatayā<BR>
svaviśiṣṭadharmaviśiṣṭatvasaṃbandhāvacchinnasvaniṣṭhāvacchedakatākapratiyogitākabhedavattvasaṃbandhaḥ<BR>
paryavasitaḥ/ ata eva 'pṛthivī gandhavatī' iti vākye nātiprasaṅga<BR>
iti madekapariśīlitaḥ panthāḥ/<BR>
<BR>
<BR>
[65] nanu surabhyasurabhyavayavārabdha iti<BR>
dīpikāvākye tādṛśāvayavābhyāmārabdhamiti vigrahāt<BR>
tādṛśāvayavasamevatādyakṛtimattvaṃ labhyate/ āṅpūrvakasya rabhateḥ<BR>
ādyakṛtibodhakatvāt/ ktapratyayasya vidheyatvamarthaḥ/ taccāsaṅgatam/<BR>
kṛteḥ ātmamātradharmatvādityata āha-- [66] ārabdhe janya u iti/ [66] parasparavirodhenetīti/ virodhaḥ pratībandhakatvam, tatra<BR>
parasparatvaṃ ca svāśrayanirūpitapratibandhakatāśrayanirūpitvaṃ<BR>
pratibandhakatāviśiṣṭatvaparyavasitam<BR>
svanirūpakavṛttitvasvāśrayavṛttitvobhayasambandhena/ [66] surabhigandhaṃ prati asurabhigandhasyetyādi/ atra samavāyena<BR>
surabhigandhaṃ prati<BR>
samavāyasambandhāvacchinnapratiyogitākasyāsurabhigandhābhāvasya<BR>
samavāyasaṃbandhāvacchinnapratiyogitākasya surabhigandhābhāvasyaiva vā<BR>
kāryakālavṛttitayā kāraṇatvena pratītibalena<BR>
surabhyasurabhyubhayorasaṃbandhayoreva samavāyenotpattau<BR>
kāryakālāvachedena pratibandhakābhāvarūpakāraṇābhāvāt<BR>
nobhayagandhotpattiriti bhāvaḥ/<BR>
<BR>
<BR>
yattu - samavāyena<BR>
surabhigandhaṃ prati svasamavāyisamavetasamavāyena asurabhigandhādeḥ<BR>
pratibandhakatvarṇanaṃ - tattu<BR>
pratibandhakatāvacchedakasaṃbandhagauravādanādeyam/ [66] svāśrayasamavetatvasaṃbandhenetyādiriti/<BR>
atrāvacchinnasaṃsargatākatvaṃ<BR>
<BR>
<BR>
tṛtīyārthaḥ/ tacca<BR>
pratītisaṃbhavenetyatra pratītāvanveti/ tṛtīyāyāḥ prayojyatvamarthaḥ/<BR>
tasya samavāyena gandhapratītau bhramadoṣavidhayā prayojakatvaṃ bodhyam/<BR>
dīpikāyām [65] citragandhānaṅgīkārāditi/ tathā ca<BR>
citragandhasyāsattvādavyāptirastyeveti bhāvaḥ/<BR>
<BR>
<BR>
[66] prakāśikāyām tuṣyatu durjana iti<BR>
nyāyeneti/ atrāyamāśayaḥ-- surabhyasurabhigandhavatparamāṇubhyāṃ<BR>
<BR>
<BR>
dvyaṇukamārabdham/<BR>
tatastryaṇukādikrameṇa mahāvayaviparyantamutpannam/ tatra ghaṭe<BR>
gandhapratītirnopeyata eva tadavayavakapālādau gandhābhāvena tatra<BR>
gandhāsaṃbhavāt paramāṇugandhasya cāpratyakṣatvāt/ vastutastu<BR>
paramāṇugandhasya laukikapratyakṣaviṣayatvābhāve 'pi<BR>
svasamavāyighaṭitaparaṃparāsaṃbandhena tatra<BR>
paramāṇugandhaviṣayakālaukikapratyakṣaṃ saṃbhavatyeva/ yadi cāyaṃ<BR>
gandhavāniti laukikapratītirjāyate ityāgrahastadāstu citragandha<BR>
iti/ [65] gandhasamānādhikareṇeti/ atrāpi<BR>
pūrvavadevārtho bodhyaḥ/ anyathā pūrvarītyā doṣāt/<BR>
<BR>
<BR>
nanu dravyatvāparatvaṃ<BR>
dravyabhinnabhinnatvam, tathā ca kathamasaṃbhavavāraṇamityata āha - [66] dravyatvanyūnavṛttītyarthakamiti/ dravyatvābhāvavadavṛttitvameva<BR>
sattāvāraṇāya kuto na niveśyata ityata āha - [66] teneti/ [66] dravyatvavyudāsa iti/ dravyatvasya<BR>
svābhāvavadavṛtti'pi svasamānādhikaraṇābhāvapratiyogitvavirahāt/<BR>
kālikasaṃbandhena tādṛśadharmavattvamādāyātivyāptivāraṇāya [65] jātīti/ nityatvamātramatra vivakṣitam/ anekasamavetatvasya<BR>
prakṛte 'vyāvartakatvāt/ pṛthivījalānyataratvasya<BR>
samavāyasaṃbandhaghaṭitasāmānādhikaraṇyavirahāt/ kālikasaṃbandhena<BR>
tādṛśadharmavattvamādāyātivyāptivāraṇāya samavāyena<BR>
tādṛśadharmavattvasya vivakṣaṇīyatayā uktānyataratvamādāya doṣāprasakteśca/<BR>
pṛthivījaladvitvādīnāmapi apekṣābuddhiviśeṣaviṣayatvarūpatayā<BR>
nityatvaviraheṇaiva vāraṇaṃ bodhyam/ [66] svāśrayasaṃyuktatvasaṃbandhenetyādiriti/ atrāpi pūrvavadevārtho<BR>
varṇanīyaḥ/ [66] anugatarūpeṇa -<BR>
svaniṣṭhādheyatāvacchedakātiriktatvenetyarthaḥ/<BR>
sarvaniṣṭhādheyatānavacchedakasaṃbandhena ghaṭādeḥ kapālādilakṣaṇatve<BR>
bhūtalādau ghaṭādisaṃyogini ativyāpteḥ/ evaṃ samavāyādīnāṃ<BR>
tādṛśarūpeṇa saṃbandhatvamapyaprāmāṇikam/ [66] vastutastviti/<BR>
bodhyamiti/ pṛthivyāḥ samavāyena gandho lakṣaṇaṃ, samavāyena kapālasya<BR>
ghaṭo lakṣaṇamiti bhāvaḥ/<BR>
<BR>
<BR>
<b>pṛthivīvibhāgaḥ</b><BR>
<BR>
<BR>
saṃgrahe [69] sā<BR>
dvividhā nityā anityā ceti/ dve vidhe yasyāḥ sā dvividhā, vidhā<BR>
nāma vibhājakadharmaḥ,<BR>
uddeśyatāvacchedakapṛthivītvādisākṣādvyāpyadharma iti yāvat/<BR>
bahuvrīhāvuttarapadasyānyapadārthe nirūḍhalakṣaṇāyāḥ sarvasaṃmatatayā<BR>
dvitvasaṃkhyāśrayavibhājakadharmavati prakṛte vidhāpadasya nirūḍhalakṣaṇā/<BR>
dvipadaṃ tātparyagrāhakam/ nityānityayoḥ<BR>
nityānityānyataratvasaṃbandhenānvayaḥ pṛthivyām/ sarvatra<BR>
vibhāgavākyasthale tathā vyutpatteḥ svīkārāt/ iti śabdaḥ<BR>
hetugarbhaviśeṣaṇadyotakaḥ/ tathā ca yataḥ tathā tataḥ pṛthivī<BR>
dvitvāśrayatādṛśadharmavatīti bodhaḥ/ ata eva nityānityapadayoḥ<BR>
strīliṅgatvamupapannam, tayoḥ pṛthivīpadasamānādhikaraṇatvāt/<BR>
yattu-nityānityapade nityatvānityatvapare/ tayorabhedasaṃbandhena<BR>
vibhājakadharme 'nvaya - iti, tattuccham/ ubhayābhedasya<BR>
vibhājakadharme 'saṃbhavāt/<BR>
<BR>
<BR>
anyataratvabodhakapadābhāvena<BR>
nityatvānityatvānyatarabhedabodhāsaṃbhavāt tayorlakṣaṇāyāṃ<BR>
mānābhāvāt/ yādṛśārthasya lakṣaṇayā yatkiñcitpadārthabodhaḥ<BR>
tādṛśārthabodhasya śaktādapi padādānubhāvikatvena pṛthivī dvividhā<BR>
nityatvamanityatvamiti prayogāpatteḥ/<BR>
vidhāpadārthatāvacchedakavibhājakadharmaniṣṭhaviśeṣyatānirūpitābhedasaṃbandhāvacchinnaprakāratāsabandhena<BR>
śābdabodhaṃ prati<BR>
vidhāpadasamabhivyāhṛtaitipadasamabhivyāhṛtayakiñcitpadanirūpitaśakti jñānādeḥ<BR>
pratibandhakatvādikalpane mahāgauravāpatteḥ/<BR>
<BR>
<BR>
atha<BR>
paramāṇurdviṃvidhaḥ-nityo 'nityaśca/ dravyaṃ dvividham-pṛthivī jalaṃ<BR>
ceti prayogāpattiriti cet-na/ dvividhetyādibahuvrīhau<BR>
vidhāpadārthatayā yāvanto dharmāḥ pratīyante<BR>
tāvaddharmamātraviṣayakadhīviśeṣaviṣayatvarūpadvitvādiviśeṣitadharmavati<BR>
nirūḍhalakṣaṇā/ viśeṣitatvaṃ ca<BR>
svavyāpakapṛthivītvādisākṣādvyāpyavyāpyatvāśrayatvasvāśrayatvobhayasambandhenetyadoṣaḥ/<BR>
uddeśyatāvacchedakībhūtapṛthivītvādyavacchedena<BR>
tādṛśadharmavadanvayasvīkārāt na dravyaṃ dvividham pṛthivī jalaṃ<BR>
cetyādiprayogaḥ/ yadyapi nityatvānityatvayorjalādisādhāraṇatayā na<BR>
pṛthivītvādivyāpyatvaṃ tathāpi<BR>
pṛthivītvādyanyatamatvaviśiṣṭasvarūpādisambandhena<BR>
tayostathātvamakṣatam/ sākṣātpadaṃ ca 'pṛthivī trividhā<BR>
nityānityapaṭaśceti' ityādi prayogavāraṇāya/ 'āpo dvividhāḥ-<BR>
nityānityāśceti' ityādāvapyuktaiva rītiḥ/<BR>
<BR>
<BR>
yadi ca 'punastrividhā<BR>
- śarīrendriyaviṣayabhedāt' ityādeḥ<BR>
pṛthivīsāmānyavibhāgaparatāmate<BR>
'tādṛśabhedaprayuktatritvasaṅkhyāviśiṣṭapṛthivītvasākṣādvyāpyadharmavatī<BR>
pṛthivī' itayādirītyaiva bodhasya vaktavyatayā śarītatvādīnāṃ<BR>
tādṛśavyāpyatāviraheṇāsaṅgatiriti vibhāvyate, tadā<BR>
uddeśyatāvacchedakapṛthivītvādisākṣādvyāpyatvaṃ<BR>
<BR>
<BR>
nopādeyam/<BR>
vibhājakadharmāṇāṃ parasparaṃ vaiyadhikaraṇyabhānavyutpatteḥ<BR>
dvividhetyādau svīkārāt 'pṛthivī trividhā, nityānityaghaṭaśca'<BR>
iti prayogānavakāśaḥ/ evaṃ ca bahuvrīhau<BR>
tādṛśadvitvaviśiṣṭāśrayadharmavati nirūḍhalakṣaṇā/ vaiśiṣṭyaṃ<BR>
<BR>
<BR>
1svasetyādibhedavattvatādātmyobhayasambandhena/<BR>
bhedapratiyogitāvacchedakatā<BR>
uddeśyatāvacchedakapṛthivītvādisamānādhikaraṇaniṣṭhatvaviśeṣitasvaniṣṭhā<BR>
- vacchedakatākapratiyogitākabhedavattva<BR>
avacchedakatāniṣṭhāvacchedakatākapratiyogitākabhedavattvobhayasambandhāvacchinnā<BR>
tatraikāvacchedakatā nityatvātiriktā<BR>
svāśrayādhikaraṇakālavṛttitvasambandhāvacchinnasvaniṣṭhāvacchedakatākapratiyogitākabhedavattvasambandhena/<BR>
<BR>
<BR>
<BR>
nanu purastrividheti<BR>
pṛthivīsāmānyavibhāgo vā kāryapṛthivīvibhāgo vā/ nādyaḥ,<BR>
nityapṛthivyāḥ śarīrādāvantarbhāvāsambhavāt/ nāpi rdvintīyaḥ,<BR>
punaśśabdasvārasyavirodhāt/ tena hi yaddharmāvacchinnasya prāgvibhāgaḥ<BR>
kṛti taddharmāvacchinnasyaiva rūpāntareṇa - vibhajanaṃ sūcyata ityata āha<BR>
prakāśikāyām [70] atreti/ tathā ca 'punastrividhā' ityādau<BR>
pṛthivīsāmānyasyaiva vibhāgaḥ/ 'viṣayo mṛtpāṣāṇādiḥ- ityatra<BR>
ādipadena paramāṇuparigrahasambhavāt/<BR>
bhaumadivyaudaryākarajabhedāditi taijasaviṣayavibhāgasthale 'pi<BR>
bhūmeridaṃ bhaumamamiti vigrahāt bhūmi sambandhyādiparatvāt tenaiva<BR>
taijasaparamāṇusaṅgrahāditi bhāvaḥ/ [70] varṇayantīti/ atra<BR>
punaśśabdāsvārasyamavasarabījam/ idamatra bodhyam - atra 'punaḥ<BR>
trividhā śarīrendriyaviṣayabhedāt' ityatra<BR>
śarīrapratiyogikatvenrdiya -<BR>
pratiyogikatvānyataravanniṣṭhādheyatatvaśarīrapratiyogikatvaviṣayapratiyogikatvānyataravanniṣṭhadheyatvānyatamasambandhena<BR>
śarīrāderekatra dvayamiti rītyā bhedapadārthe anyonyābhāve anvayaḥ/<BR>
pañcamyāḥ prayojyatvamarthaḥ/<BR>
śarīrādiviśeṣitabhedavṛttitritvaviśiṣṭavibhājakadharmavatīti bodhaḥ/<BR>
bhedasya prayojakatvaṃ ca svajñānādhīnāpekṣāba1ddhidvārā/ uktarītyā<BR>
anyatrāpi bodhaḥ ūhyaḥ/ vaiśiṣṭyaṃ ca pūrvavaditi/<BR>
<BR>
<BR>
--------------------------------------<BR>
<BR>
<BR>
1.<BR>
svasetyādibhedavāveti/<BR>
svasamānādhikaraṇabhedapratiyogitāvacchedakatvasaṃbandhāvacchinnasvani ṣṭhavacchedakatākapratiyogitākabhedavattvetyarthaḥ/<BR>
<BR>
<BR>
<BR>
--------------------------------------<BR>
<BR>
<BR>
[69] viṣayo mṛtpāṣāṇādiriti/<BR>
mṛtpāṣāṇāvādī yasyeti vyutpattyā<BR>
mṛtpāṣāṇādiniṣṭhāditānirūpakaḥ pārthivaviṣaya iti bodhaḥ/<BR>
taddharmāvacchinnasya tadāditvaṃ nāma<BR>
uddeśyatāvacchedakaniṣṭhatannirūpitādheyatāviśiṣṭatvam/ vaiśiṣṭyaṃ<BR>
svāśrayadharmatāviśiṣṭataddharmavattvasambandhena/ vaiśiṣṭyaṃ ca<BR>
svavyāpyadharmāvacchinnabodhakapadapūrvapadapratipādyatāvacchedakatvasvavyāpyatvobhayasambandhena/<BR>
<BR>
<BR>
<BR>
kecittu -<BR>
svaviṣayakajñānaviṣayasamudāyaghaṭakatvaṃ āditvam/ svaṃ<BR>
pārthivādiviṣayaḥ/ tathā ca<BR>
mṛtpāṣāṇādiviṣayakajñānaviṣayasamudāyaghaṭakatānirūpakaḥ<BR>
mṛtpāṣāṇādighaṭitasamudāyaviṣayakajñānaviṣayaḥ pārthivaviṣaya<BR>
<BR>
<BR>
ityarthaḥ-iti<BR>
vyācakruḥ/ atastantusamadāyatvasya dhīviśeṣaviṣayatvarūpatayā viśiṣya<BR>
tattatpadārthajñāne samudāyatvasyaiva durnirūpatvāt/<BR>
tattatpadāsarvajñajīve 'sambhavāt/ sambandhakoṭau<BR>
svavyāpyatvopādanāt, viṣayo mṛtpāṣāṇajalādiriti vākyasya na<BR>
prāmāṇyam/ vyāpyatvaṃ cātra<BR>
tatsamānādhikaraṇabhedapratiyogitāvacchedakatve sati<BR>
tatsāmānādhikaraṇyam, na tu tadabhāvavadavṛttitvam/ tena 'prameyaḥ<BR>
pṛthivyādiḥ' ityādivākyasya na prāmāṇyānupapattiḥ/<BR>
satyantaniveśācca 'pṛthivī dravyādi gandhavadādi' rityādivākyasya na<BR>
prāmāṇyam/ sāmānādhikaraṇyaniveśācca mṛtpāṣāṇādiriti vākyasya<BR>
na prāmāṇyam ityalamativistareṇa/ [70] antyeti/<BR>
dravyasamānādhikaraṇabhinnatvamantyāvayavitvamiha vivakṣitam/<BR>
<BR>
<BR>
nanu śarīrasya<BR>
śarīratvajātireva kuto lakṣaṇatayā noktā/ evamindriyasyāpi<BR>
indriyatvajātimattvam/ na ca śarīṃratvāderjātitvemānābhāvaḥ/<BR>
1padavācyatāpakṣakānumānasyaiva tathātvāt ata āha - śarīratvamiti/<BR>
<BR>
<BR>
--------------------------------<BR>
<BR>
<BR>
1.<BR>
padavācyatāpakṣakānumānasyeti/ śarīrapadavācyatā kiñciddharmāvacchinnā<BR>
padavācyatātvāt ghaṭapadavācyatāvat ityanumānasyetyarthaḥ/<BR>
<BR>
<BR>
--------------------------------<BR>
<BR>
<BR>
śabdetaretyādīndriyalakṣaṇe viśeṣapadavaiyarthyaṃ<BR>
saṃyogasyodbhūtatvarūpajātyanākrāntatvāt/ ataḥ tatpadaṃ<BR>
sārthakayitumāha-<BR>
<BR>
<BR>
[70] udtatvaṃ na jātiriti/ [70] śuklanvādinā sāṅkaryāditi/ saṅkara eva sāṅkaryam/<BR>
cāturvarṇyāditvāt svārthe ṣyañ/ tena pṛthivītvādinā<BR>
saṅkarāditi pūrvagranthenāvirodhaḥ/ [70] kāraṇatvānupapatteriti/<BR>
idamatra cintyam-śuklatvādivyāpyanānodbhūtatvābhyupagame 'pi<BR>
tattududbhūtānyatamatvena cākṣuṣaṃ prati ekahetutvaṃ suvacam/<BR>
anyatamatvaghaṭakabhedānāṃ mitho viśeṣaṇaviśeṣyabhāve<BR>
vinigamanāviraha iti tu nāśaṅkanīyam/ udbhūtatvasya<BR>
tattadanudbhūtatvābhāvakūṭarūpatvapakṣe 'pi kūṭatvasya<BR>
tattadviṣayakadhīviśeṣaviṣayatvarūparūpatayā tattadviṣayakatvānāṃ<BR>
viśeṣaṇaviśeṣyabhāve vinigamanāvirahasya tulyatvāt/<BR>
saṃyogādikamādāyākāśādicākṣuṣavāraṇāya rūpatvasya<BR>
kāraṇatāvacchedakakoṭau antarbhāvanīyatayā<BR>
rūpatvatādṛśodbhūtatvayoḥ viśeṣaṇaviśeṣyatāvacchedakabhāve<BR>
vinigamanāviraheṇa mahāgauravaprasaṅgācceti/ [71] viśeṣetīti/ sāmānyaguṇabhinnetyarthaḥ/ tena<BR>
dravyatvādikamādāyāsambhavavāraṇāya guṇapadamiti dhyeyam/<BR>
rūpābhāveti/ udbhūtarūpābhāvetyarthaḥ/ tena nābhāvasya<BR>
yogyatānupapattiḥ/ [71] sannikarṣaghaṭakatayeti/ ayamatra bhāvaḥ-<BR>
jñānakāraṇatvaṃ jñānaniyatapūrvavṛttitvaṃ tacca<BR>
kālacakṣussaṃyoge 'kṣatameva/ anyathā<BR>
cakṣussaṃyogaviśiṣṭanirūpitaviśeṣaṇatāviraheṇa kāle<BR>
rūpābhāvapratyakṣānupapatteriti/<BR>
<BR>
<BR>
[71] manaḥ padamiti/ kāle sukhaṃ nāstīti<BR>
pratyakṣantu na sambhavatyeva, vijātīyātmamanassaṃyogasya jñānamātraṃ prati<BR>
hetutvaṃsvīkārāt/ tathā ca tattadbhedakūṭaniveśagauravabhayena<BR>
sarvamatasādhāraṇyāyoktaviśeṣaṇaṃ niveśitamiti bhāvaḥ/ [71] prayojanakathanaparatayeti/ etena ghrāṇendriye 'numānapramāṇamapi<BR>
sūcitam/ tathā hi gandhasākṣātkāraḥ manobhinnendriyakaraṇakaḥ<BR>
mānasānyapratyakṣasāmānyasākṣātkāratvāt/ ghaṭādicākṣuṣajñānasāmānyaṃ<BR>
prati samavāyikāraṇatvāt siddhasādhanavāraṇāya sādhyaśarīre<BR>
manobhinneti mānasasākṣātkāre vyabhicāravāraṇāya hetukoṭau<BR>
mānasānyeti/ [71] evamuttaratra jñeyamiti/<BR>
śītasparśasamānādhikaraṇeti padaṃ śītatvaṃ sparśaniṣṭhajātiviśeṣa<BR>
iti sūcanāya/ śītasparśavatyaḥ āpaḥ ityādisaṅgrahavākye 'pi<BR>
<BR>
<BR>
evameva bodhyam/ na<BR>
tu tadapi lakṣaṇapraviṣṭam/ evaṃ uttaratrāpi/<BR>
<BR>
<BR>
<b>tejonirūpaṇam</b><BR>
<BR>
<BR>
saṅgrahe [76] abindhanaṃ vidyudādi āpaḥ indhanāni yasyeti bahuvrīhiṃ<BR>
varṇayati/<BR>
<BR>
<BR>
kecittu-karaṇe<BR>
lyuḍantasyendhanaśabdasyāpśabdasamānādhikaraṇatve viśeṣyanighnatve na<BR>
strīliṅgatvāpattyā 'ṭiḍhḍhāṇañi'tyādinā ṅīp(?) prasaṅgena<BR>
abindhanamiti rūpāniṣptteḥ abindhanikamityeva vaktavyatvāt<BR>
indhanaśabdasya pūrvanipātāpatteśca<BR>
indhanaśabdasyā1tathātvādityabhiprāyeṇa vyadhikaraṇabahuvrīhiṃ<BR>
pradarśayati adbhiḥ indhanamityādinā/ tathā ca indhanaśabdaḥ bhāve<BR>
lyuḍanta iti bhāvaḥ-ityāhuḥ/<BR>
<BR>
<BR>
<b>suvarṇataijasatvavādaḥ</b><BR>
<BR>
<BR>
[77] suvarṇasyetyādi/<BR>
suvarṇaviśeṣyakataijasatvaprakārakaniścayānukūlaparamatanirākaraṇapūrvaka2vyāpāraviṣayakecchāviśiṣṭapūrvapakṣānukūlakṛtimāniti<BR>
bodhaḥ/ vaiśiṣṭyaṃ ca<BR>
svaprayojyecchāviṣayatvasvaviṣayasamānakartṛkatvobhayasambandhena/ [76] sūvarṇaṃ pārthivamiti dīpikāvākyam sarvaṃ vākyamasati bādhake<BR>
sāvadhāraṇamiti nyāyenāvadhāraṇagarbhamityāśayenāvatārayati -<BR>
<BR>
<BR>
---------------------------------<BR>
<BR>
<BR>
1.<BR>
atathātvāt-apśabdasamānādhikaraṇatvābhāvāt<BR>
viśeṣyanighnatvābhāvāccetyarthaḥ/<BR>
<BR>
<BR>
2.<BR>
vyāpāraviṣayaketyādi/ vyāpāraḥ svamatasthāpanarūpaḥ/ svaprayojyeti/<BR>
svaṃ vyāpāraviṣayakecchā tatprayojyā/ icchā pūrvapakṣaṃ<BR>
kuryāmityākārā tadviṣayatvaṃ pūrvapakṣānukūlakṛtau, evaṃ svaṃ<BR>
vyāpāraviṣayakecchā tadviṣayaḥ vyāpāraḥ tatsamānakartṛkatvaṃ ca<BR>
tādṛśakṛtau/<BR>
<BR>
<BR>
suvarṇaviśeṣyaketyādi/ prathamaviśiṣṭāntasya<BR>
śaṅkānivṛttyanukūlavyāpāre dvitīyaviśiṣṭāntasya kṛtau cānbayaḥ/<BR>
prathamavaiśiṣṭyaṃ svaprayojyatvasvasāmānādhikaraṇyobhayasaṃbandhena/<BR>
dvitīyavaiśiṣṭyaṃ<BR>
svaprayojyecchāviṣayatvasvaviṣayasamānakartṛkatvobhayasaṃbandhena/<BR>
<BR>
----------------------------------<BR>
<BR>
<BR>
[77] pārthivatvasādhakamityādinā/ tena<BR>
gurutvasya jale vyabhicāreṇa pārthivatvasādhakatvāsambhavāt<BR>
<BR>
<BR>
taijasatvābhāvasādhakatvasyaiva vaktavyatvena taijasatvābhāvasya ca<BR>
pratijñāvākyenālābhāt tatsādhakahetukathanamanucitamiti śaṅkā<BR>
niravakāśā/ suvarṇaṃ pārthivamevetyeva pratijñārthasya vācyatayā tatra<BR>
caivakāreṇa taijasatvābhāvalābhāt/ [77] etena<BR>
<BR>
<BR>
taijasatvābhāvasādhakahetukathanena/ [77] digiti/ ayaṃ<BR>
bhāvaḥ-samavāyena pītarūpaṃ prati tādātmyasambandhena pṛthivītvena<BR>
kāraṇatāyāḥ kḷptatvāt suvarṇasya taijasatve vijātīyapītarūpaṃ<BR>
prati kāraṇatāntaraṃ kalpanīyam/ tasya pārthivatve tu na<BR>
tatkalpanāvaśyambhāva iti lāghavamiti tarkānugṛhītaṃ 'suvarṇaṃ<BR>
pārthivatvatadabhāvānyataravat prameyatvāt' ityanumānaṃ tasya<BR>
pṛthivītvasādhakapramāṇatayā sambhavatīti/<BR>
<BR>
<BR>
 [77] suvarṇasya pītimagurutvāśrayata ityādi/<BR>
suvarṇaviśeṣyakapītimagurūtvāśrayavyatiriktatvaprakārakāprāmāṇyagrahānāskanditaniścayānukūlayuktikathanaviṣayakecchāviśiṣṭānumānaviśeṣyakāprayojakatvaprakārakaśaṅkānivṛttyanukūlavyāpāraviṣayakecchāviśiṣṭānukūlatarkavyavasthāpanānukūlakṛtimāniti<BR>
bodhaḥ/ [77] asati pratibandhaka ityādi/<BR>
pratibandhakātyantābhāvaviśiṣṭātyantānalasaṃyogaviśiṣṭadravatvādityarthaḥ/<BR>
agnisaṃyuktaghaṭe vyabhicāravāraṇāya dravatvaniveśanam/ vaiśiṣṭyadvayaṃ<BR>
ekakṣaṇāvacchinnaikādhikaraṇavṛttitvarūpam/ [77] atyantānalasaṃyogī<BR>
pītimāśraya ityādi/ atra cātyantānalasaṃyogīti<BR>
pakṣaviśeṣaṇānupādāne jalamadhyasthapītarūpāśrayadravadravyaviśeṣe<BR>
sāmānādhikaraṇyena<BR>
siddhasādhanavāraṇāyāvacchedakāvacchedenānumiteruddeśyatāyā<BR>
vaktavyatvena haridrāyāṃ sāmānādhikaraṇyena bādhaḥ syāditi<BR>
tadupādānam/ jalamadhyasthaghṛte sāmānādhikaraṇyena<BR>
siddhasādhanavāraṇāyāvacchedakāvacchedenānumiteruddeśyatāyā<BR>
vācyatvena ghaṭadāvaṃśato bādhavāraṇāya pītimāśrayatvamupāttam/<BR>
yadyapyevamapi pītarūpavati tādṛśaghaṭādau bādhaḥ tathāpi<BR>
svāvyavahitāttarapyevamapi pītarūpavati tādṛśaghaṭādau bādhaḥ tathāpi<BR>
svāvyavahitottarakṣaṇāvacchinnasāmānādhikaraṇyasaṃbandhena<BR>
vijatīyāgnisaṃyogaviśiṣṭapītarūpavattvasyaiva<BR>
pakṣatāvacchedakatvasvīkārāt na doṣa iti bhāvaḥ/<BR>
svāvyavahitottarakṣaṇāvacchinnaikādhikaraṇavṛttitvalakṣaṇasāmānādhikaraṇyasaṃbandhenāgnisaṃyogaviśiṣṭadravatvasahitagurutvaṃ<BR>
hetuḥ/<BR>
<BR>
<BR>
svasamavetadravatvanāśapratibandhakadravadravyāntarasaṃyuktatvaṃ<BR>
sādhyam/ na ca dṛṣṭāntapakṣasādhāraṇasvatvānanugamāt pakṣe bodho<BR>
dṛṣṭānte sādhyavaikalyaṃ vā/ evaṃ dravadravyāntaretyatra<BR>
svānyonyābhāvāśrayadravadravyavivakṣāyāṃ anupayogaḥ anyathāsiddhiśceti<BR>
vācyam/<BR>
1svasaṃyuktatva-svapratibadhyanāśapratiyogidravatvasamavāyitvasvāsamavetajapatimattvatritayasambandhena<BR>
dravadravyaviśiṣṭatvasya sādhyatvābhyupagamāt sādhyaśarīre uddeśyasiddhaye<BR>
tṛtīyasaṃbandhaniveśaḥ/ sidhyati dravye vyabhicārāvāraṇāya<BR>
hetukoṭau gurutvaniveśaḥ/<BR>
<BR>
<BR>
yadyapi tādṛśadravyasiddhitaḥ prāk tatra<BR>
vyabhicāragrahasya na sambhavaḥ, tathāpi<BR>
yadyatyantānalasaṃyogaviśiṣṭadravatvamuktasādhyavyāpyaṃ sayāt tarhi<BR>
prakṛtapakṣatāvacchedakāvacchedena darśitāsādhyasādhakaṃ syāditi<BR>
rītyāanavasthā syāditi gurutvopādānam [77] jalādikamādāyeti/ atra ādānaṃ grahaṇam/ tacca prakṛte<BR>
viṣayatārūpam/ lyapaḥ samānakartṛkatvamātramarthaḥ<BR>
viṣayatārūpaparyavasānaśabdārthānvitam/ samānakartṛkatvaṃ ceha<BR>
tannirūpakanirūpitatvam/ jalādikamityatra dvitīyāyāḥ ādheyatvamarthaḥ/<BR>
tathā ca jalādiniṣṭhaṃ yadviṣayatvaṃ<BR>
tannirūpakanirūpitānumānaviṣayatvarūpārthāntaradharmikasaṃbhavitvaprakārakajñānānukūlavyāpārakartetivākyārthaḥ/<BR>
<BR>
<BR>
<BR>
<b>--------------------------------------</b><BR>
<BR>
<BR>
1.<BR>
svasaṃyuktatvetyādi/ svaṃ dravadravyaṃ jalaṃ tatsaṃyuktatvaṃ dhṛte, svaṃ jalaṃ<BR>
tatpratibadhyaḥ dravatvanāśaḥ tatpratiyogi dravatvaṃ tatsamavāyitvaṃ dhṛte,<BR>
svaṃ jalaṃ tadasamavetapṛthivītvajātimatvaṃ ca dhṛte iti<BR>
jalamadhyasthadhṛte samanvayaḥ/ pakṣe tu svaṃ suvaṇagatatejobhāgaḥ<BR>
tatsaṃyuktatvaṃ pārthivabhāge, svaṃ tejobhāgaḥ tatpratibadhyo yo<BR>
dravatvanāśaḥ tatpratiyogidravatvaṃ tatsamavāyavattvaṃ pārthivabhāge, svaṃ<BR>
tejobhāgaḥ tadasamavetā pṛthivītvajātiḥ tadvavattvaṃ pārthivabhāge<BR>
iti samanvayaḥ/<BR>
<BR>
<BR>
<b>---------------------------------------</b><BR>
<BR>
<BR>
<b>vāyunirūpaṇam</b><BR>
<BR>
<BR>
dīpikāyāñ [82] sparśānumeyo vāyuriti/ atra ca sparśapadaṃ sparśatvaparam/<BR>
tena parvatānumayo vahniriti<BR>
<BR>
<BR>
vyavahāravāraṇāya<BR>
tṛtīyāyāḥ viśeśyatārthakatvamapahāya<BR>
prakāratārthakatvasyopagantavyatayā sparśānumeyo<BR>
vāyurityasaṃgatamityapāstam/ yadvā tādātmyasaṃbandhena sparśasyaiva<BR>
hetutvaṃ vivakṣitamiti nāsaṃgatiḥ/ anumānaprakāraśca<BR>
'upalabhyamānasparśaḥ kvacidāśritaḥ sparśatvāt, tādātmyena sparśādvā,<BR>
pārthivādisparśavat' u iti [82] vāyauvātīti/ atra ca<BR>
vāyau iti saptamyāḥ gaganamarthaḥ/ tasya ca samānakālīnatvasambandhena<BR>
upalambhe 'nvayaḥ/ yadyapi guṇatvādrūpavaditi hetudṛṣṭāntayorabhidhānaṃ<BR>
[na] yuktam; sparśānumeya ityatra prāguktaviroghāt; tathāpi<BR>
sparśatvādihetukānumānamupalakṣaṇamityabhiprāyeṇa<BR>
guṇatvahetukānumānāntaramapyuktamiti dhyeyam/<BR>
<BR>
<BR>
atra<BR>
copalabhyamānasparśaviśiṣṭaḥ [yadi] pṛthivī syāt<BR>
tarhyudbhūtarūpavān syāt, yadi jalādikaṃ syāt<BR>
tarhyanuṣṇāśīyasparśavānna syāt, yadyayaṃ sparśaḥ<BR>
ākāśādicatuṣṭayānyatamasamavetaḥ syāt tarhi<BR>
deśāntarasthajanasamavetalaukikapratyakṣaviṣayaḥ syāt, yadi<BR>
manassamavetaḥ syāt tarhi laukikapratyakṣaviṣayo na syāt/<BR>
yadyayamudbhūtasparśaḥ pṛthivīsamavetaḥ syāt udbhūtarūpavadvṛttiḥ<BR>
syāt, yadi jalādisamavetaḥ syāt anuṣṇāśīto na syāt,<BR>
udbhūtasparśāśrayo yadi vibhuḥ syāt<BR>
deśāntarasthajanasamavetapratyakṣaviṣayasparśakaḥ syāt, yadi manaḥ syāt,<BR>
pratyakṣāviṣayasparśakaḥ syāt iti tarkaiḥ 'ayaṃ sparśaḥ<BR>
pṛthivyādibhinnakiñcitsamavetaḥ' ityākārakānumitirjāyata iti<BR>
bhāvaḥ/<BR>
<BR>
<BR>
[82] udbhūtasparśavadityādi/ atra ca ghrāṇendriye<BR>
vyabhicāravāraṇāya prathamamudbhūteti/ udbhūtatvasyābhāvakūṭātmakasya<BR>
dravyatve 'pi sattvāt taddoṣa ityataḥ sparśapadam/ vāyau tadvāraṇāya<BR>
pārthivatvaniveśaḥ/ vāyāvapyanudbhūtarūpasattvāt dravyatvasattvācca<BR>
udbhūtarūpaniveśaḥ/ atra copalabhyamānasparśāśrayasya pṛthivītvādikaṃ<BR>
prasaktaṃ na tu pṛthivyādestadāśrayatvam/<BR>
ato 'prasaktapratiṣedhaparihārāya yojanamāha- [82] asyetyādi/ dīpikāyāñ [83] na vibhucatuṣṭayamiti/<BR>
tadanyatamaṃ netyarthaḥ/ anyathā siddhasādhanaprasaṃgāt,<BR>
ekatrobhayādibhedasattvāditi dhyeyam/ navīnāstu vāyoḥ pratyakṣatāṃ<BR>
varṇayanti/ tanmatamākṣeptumanuvadati-- [83] nanu vāyuḥ pratyakṣa<BR>
ityādinā/ nanu pratyakṣatvaṃ pratyakṣaviṣayatvaṃ, tathā ca vāyorapi<BR>
alaukikamānasapratyakṣaviṣayatvābhyupagamāt siddhasādhanamata<BR>
āha-prakāśikāyāñ [83] pratyakṣaḥ-bahirindrayajanyapratyakṣaviṣaya<BR>
iti/ yadyapyalaukikatādṛśapratyakṣaviṣayatvamapi vāyorastīti<BR>
taddoṣatādavasthyam, tathāpi mānasānirūpitalaukikaviṣayatvasya<BR>
sādhyatve tātparyānna doṣaḥ/ anirūpitāntaṃ ca<BR>
mānasaviṣayatāmādāyārthāntaravāraṇāya/ ata eva<BR>
vakṣyamāṇopādherātmani<BR>
<BR>
<BR>
sādhyavyāpakatābhaṅgasya nāvakāśaḥ/ [83] pratyakṣetīti/<BR>
laukikaviṣayatāśrayetyarthavivakṣaṇānnalaukikapratyakṣaviṣayasparśavati<BR>
tvagindriye vyabhicāratādavasthyam/ sparśapadaṃ tu<BR>
laukikaviṣayatāśrayadravyatvādikamādāya/<BR>
laukikaviṣayatāśrayaguṇetyuktāvapi śrāvaṇapratyakṣaviṣayaśabdamādāya<BR>
ākāśe vyabhicāravyudāsāya/ sparśasya samavāyena hetutvasūcanāya<BR>
āśrayatvakathanam/<BR>
<BR>
<BR>
dīpikāyām [83] udbhūtarūpasyeti/ atrodbhūtapadaṃ prācīnaikadeśibhiḥ<BR>
vāyāvapyanudbhūtarūpasvīkārāt upādheḥ<BR>
sādhanāvyāpakatvopapattyartham/ prakāśikāyāñ [83] sādhyavyabhicāronnayanasambhavāditi/ yadyapi<BR>
vyāpakatāvacchedakatvābhimatarūpāvacchinnānirūpitavyabhicārasya<BR>
vyāpyatāvacchedakatvābhimatarūpāvacchinnanirūpitavyabhicārasyānumāpakatayā<BR>
prakṛte ca dravyatvātmakapakṣadharmaviśiṣṭapratyakṣatvavyabhicāra eva<BR>
tadviśiṣṭasādhyavyāpakavyabhicāreṇānumātuṃ śakyate, na tu<BR>
śuddhasādhyavyabhicāro 'pi, vyāptigrahavirahāt/ tathāpi<BR>
tādṛśopādhivyabhicāreṇa viśiṣṭasādhyavyabhicārasiddhau<BR>
viśeṣaṇavaddhiśiṣṭābhāvavadvṛttitvena hetunā viśeṣyābhāvavadvṛttitvaṃ<BR>
paścādanumātuṃ śakyamiti bhāvaḥ/ atha vā pakṣadharmavati<BR>
sādhanāvyāpakatvena śuddhasādhyavyabhicāra evānumātuṃ śakyaḥ/<BR>
pakṣadharmavati sādhanāvyāpakatvaṃ ca<BR>
sādhanāśrayapakṣadharmavanniṣṭhātyantābhāvapratiyogitvam/ evaṃ<BR>
pakṣadharmāvacchinnasādhyavyāpakatvaṃ ca<BR>
sādhyāśrayapakṣadharmavanniṣṭhābhāvāpratiyogitvamiti/ evamupādhyantare 'pi<BR>
draṣṭavyam/<BR>
<BR>
<BR>
vastutastu<BR>
1udbhūtarūpaśūnyatvadravyatva(dravyatva)ubhayābhāvaḥ<BR>
samavāyasambandhāvacchinnapratiyogitākasvābhāvīyadravyaniṣṭhādhikaraṇatāsaṃbandhāvacchinnasvaniṣṭhāvacchedakatākapratiyogitākabhedavattvasasaṃbandhena<BR>
udbhūtarūpaṃ vā upādhiḥ/ tasya rūpādāvapi sattvena sādhyavyāpakatvāt<BR>
pakṣabhūtavāyāvasattvena sādhanāvyāpakatvācca/ upadarśitadharmaviśeṣasya<BR>
upādhitvasūcanāyaiva pakṣadharmāvacchinnasādhyavyāpakatvakīrtanam/<BR>
<BR>
<BR>
upādhicāturvindhyakathanamapi tatra tatra vivakṣitadharmaviśeṣasya<BR>
upādhitvalābhāya vivakṣitasambandhaviśeṣasya upādhitāvacchedakatvalābhāya<BR>
veti madekapariśīlitaḥ panthāḥ/<BR>
<BR>
<BR>
kecittu<BR>
viśeṣaṇāvyabhicāritvaniścayasahakṛtaviśiṣṭavyabhicāritvavyāptigrahāt<BR>
viśeṣyavyabhicārasiddhiḥ iti vadanti/ tadasat/ yato<BR>
viśiṣṭavyabhicāraḥ viśiṣṭābhāvadvṛttitvameva/ na tu<BR>
viśeṣaṇavyabhicārāsahitaviśeṣyavyabhicāraḥ/ prattakṣasparśavattvādau<BR>
tadasaṃbhavāt/<BR>
<BR>
<BR>
---------------------------------<BR>
<BR>
<BR>
1.<BR>
udbhūtarūpaśūnyatveti/ rūpādiguṇe dravyatvābhāvaprayuktobhayābhāvasya<BR>
sattvāt ghaṭādidravye udbhūtarūpaśūnyatvābhāprayuktobhayābhāvasattvācca<BR>
asya bahirindriyajanyapratyakṣaviṣayatvarūpasādhyavyāpakatvam/<BR>
<BR>
<BR>
samavāyasaṃbandhetyādi/<BR>
svābhāvīyetyasya svābhāvanirūpitetyarthaḥ/<BR>
dravyaniṣṭhādhikaraṇatāyāmanvayaḥ/ rūpādiniṣṭhādhikaraṇatāyāṃ<BR>
udbhūtarūpābhāvanirūpitatvasattve 'pi dravyaniṣṭhatvaṃ nāstīti<BR>
svābhāvanirūpitadravyaniṣṭhādhikaraṇatāsaṃbandhena svavattvaṃ<BR>
(udbhūtarūpavattvaṃ) rūpādau nāstīti tena saṃbandhena svavadbhinnatvasya<BR>
rūpādau sattvāt svavadbhinnatvasaṃbandhena udbhūtarūpaṃ tatrāstīti<BR>
sādhyavyāpakatvamiti bhāvaḥ/ ghaṭādiniṣṭhādhikaraṇatāyāṃ<BR>
dravyaniṣṭhatvasadbhāve 'pi udbhūtarūpābhāvanirūpitatvaṃ nāsti/ ataḥ<BR>
svābhāvanirūpitādhikaraṇatāsaṃbandhena svavadbhinnatvasattvāt<BR>
tatsaṃbandhena udbhūtarūpaṃ ghaṭādāvastīti sādhyavyāpakatā bodhyaḥ/<BR>
<BR>
<BR>
--------------------------------<BR>
<BR>
<BR>
tathā<BR>
copadarśitaparāmarśāt viśiṣṭavyabhicārasiddhau na kiñcidapi bādhakaṃ<BR>
paśyāma iti viśiṣṭasādhyavyāptikopādheḥ<BR>
śuddhasādhyavyabhicāronnāyakatvānirvāha eveti/<BR>
<BR>
<BR>
dīpikāyāñ [82] prāṇasya kutrāntarbhāva ityādi/ tathā ca daśamadravyatvaṃ prāṇasya,<BR>
vāyāvantarbhāve 'pi kāryavānucāturvidhyaṃ vā prasajyeteti bhāvaḥ/<BR>
śarīretyādiviśeṣaṇena<BR>
śarīrendriyabhinnatvarūpaviṣayalakṣaṇākrāntatvāt na caturvidhyam,<BR>
vāyvantarbhāvācca na daśamadravyatvamityāśaya iti bhāvaśca/"sa<BR>
caiko 'pyupādhibhedāt prāṇādisaṃjñābhedaṃ labhata"iti<BR>
saṃgrahavākye upādhibhedādityatra pañcamyāḥ prayojyatvamarthaḥ/ tasya<BR>
'labhata' ityatra dhātvarthasambandhe 'nvayaḥ/ sa ceha vācyatvarūpaḥ/<BR>
eko 'pītyatra ekatvaṃ prāṇatvanyūnavṛttidharmaśūnyatvam/ apiratra<BR>
virodhārthakaḥ/ virodhaśca<BR>
samabhivyāhṛtapadārthantāvacchedakaikatvādhikaraṇanirūpitopādhibhedānavacchi nnavṛttikatvābhāvaḥ/<BR>
tasya ca sambandhe anvayaḥ/ tathā ca<BR>
<BR>
<BR>
ekatvaviruddhopādhibhedaprayuktaprāṇāpānādisaṃjñānirūpitasaṃbadhāśrayaḥ<BR>
sa iti bodhaḥ/<BR>
<BR>
<BR>
kecittu apiśabdasya<BR>
virodhārthakatāmāhuḥ/ tadasat/ dharmiṇi<BR>
tādṛśasambandhāśrayatvabhānenaiva tādṛśasambandhāśrayatve<BR>
ekatvāvirodhalābhena pṛthakkathanavaiyarthyāt/ asmanmate tu<BR>
virodhatatsāmānādhikaraṇyayorekatra saṃbhavapradarśanaparatayā<BR>
tatsārthakyāt/ ke te upādhaya ityāśaṅkāyāmupādhiśabdārthamāha<BR>
dīpikāyām [82] sthāneti/ tatra pramāṇamāha prakāśikāyām<BR>
[82] hṛdi prāṇa ityādi iti/<BR>
<BR>
<BR>
<b>sṛṣṭisaṃhāraprakriyā</b><BR>
<BR>
<BR>
<BR>
dīpikāyām [85] cikīrṣāvaśāditi/ yadyapīśvarecchā nityaiva/ tathāpyetatkāle<BR>
paramāṇau kriyā bhūyāditi rītyā tasyāḥ kālaviśeṣāvagāhitayā<BR>
tatkāla eva tatra kriyātpattiḥ nānyadeti niyama upapadyate/ evaṃ<BR>
saṃjihīrṣāvaśādityatrāpi bodhyam/ cākṣuṣadravyatvādityatra cākṣuṣaṃ<BR>
yat dravyatvamityarthavivakṣāyāmātmani vyabhicāratādavasthyamabhisandhāya<BR>
dravyapadena karmadhārayaṃ 1karmadhārayopari' ityādinyāyaṃ<BR>
cābhipretyārthamāha- [85] cākṣuṣatve satītyādi/ [85] rūpādāviti/ idaṃ ca janyadravyatvasya sādhyatābhiprāyeṇa/<BR>
dravyasamevatatvarūpasāvayavatvasādhane tu ghaṭābhāvādau vyabhicāro<BR>
bodhyaḥ/ etatsaṃgrāhakamevādipadamiti dhyeyam/ [85] kāryatve 'navasthāprasaṅgāditi/<BR>
avayavatvavyāpakasāvayavatvakatvarūpāvyavasthitaparamparā<BR>
dhīnamerusarṣapagataparimāṇatāratamyānupapattirūpāniṣṭaprasajjanād ityarthaḥ/<BR>
tathā ca 'tryaṇukāvayavaḥ sāvayavaḥ mahādārambhakatvāt' ityatra<BR>
uktatarkabalāt nityāvayavasamaveta ityanumitirutpadyata iti bhāvaḥ/<BR>
<BR>
<BR>
<BR>
[86] prakāśikāyāṃ saṃkṣepa iti/ ayamatra bhāvaḥ/<BR>
yadyapi truṭimahattvasya nityatvopagame avayavasaṃkhyāyāḥ<BR>
<BR>
<BR>
nāpekṣeti<BR>
darśitānumānasyāprayojakatvaśaṅkā durvārā, tathāpi ---<BR>
<BR>
<BR>
'jālasūryamarīcisthaṃ<BR>
yatsūkṣmamupalabhyate/<BR>
<BR>
<BR>
tasya ṣaṣṭhatamo bhāgaḥ<BR>
paramāṇuḥprakīrtitaḥ//'<BR>
<BR>
<BR>
iti<BR>
smṛtiprāmāṇyabalāt dvyaṇukaparamāṇvoḥ svīkāra āvaśyaka iti/<BR>
digiti/ atrāyamāśayaḥ-- sarvaśabdasya<BR>
svasamabhivyāhṛtapadārthatāvacchedakavyāpakatvārthakatayā<BR>
kāryadravyatvavyāpakatvamavāntarapralayasya, bhāvakāryatvavyāpakatvaṃ<BR>
mahāpralasya ca lakṣaṇam/ vyāpakatvaṃ ca<BR>
svaniṣṭhadhvaṃsapratiyogitāsaṃbandhena/ svananiṣṭhatvaṃ ca<BR>
kālikasaṃbandhena/ etena kāryāṇāṃ bhāvakāryāṇāṃ cānantānāṃ<BR>
viśiṣyāsarvajñadurjñeyatvena tāvaddhvaṃsasamudāyatvasya sutarāṃ<BR>
parijñānāsambhavāt etallakṣaṇakathanamasaṃgatamityapāstamiti/<BR>
<BR>
<BR>
<b>ākāśanirūpaṇam</b><BR>
<BR>
<BR>
[88] dyotanāyeti/ tathā ca śabdaguṇakamiti<BR>
saṃgrahavākye 'sarva vākya'miti nyāyena śabda eva guṇo viśeṣaguṇo<BR>
yasminniti bahuvrīṃhiriti bhāvaḥ/ nanu taccaikamiti saṃgrahavākye<BR>
ākāśasyaikatvamuktam, tanna yuktam,<BR>
<BR>
<BR>
--------------------------------<BR>
<BR>
<BR>
1.<BR>
karmadhārayoparītyādinyāyamiti/ karmadhārayopari vidyamānaḥ<BR>
bhāvārthakapratyayaḥ sāmānādhikaraṇyabodhaka iti nyāyamityarthaḥ/<BR>
<BR>
<BR>
--------------------------------<BR>
<BR>
<BR>
ghaṭākāśo maṭhākāśa<BR>
ityādivyavahārasya ākāśānekatvasādhakasya sattvāt, vyavahārabhede<BR>
vyavahartavyabhedasyaiva niyāmakatvāt/ tathā ca 'ghaṭākāśavyavahāraḥ<BR>
maṭhākāśatvāvacchinnabhinnaniṣṭhavyavahartavyatākaḥ<BR>
maṭhākāśatvabhinnadharmāvacchinnavyavahartavyatākavyavahāratvāt, yo<BR>
yaddharmabhinnadharmāvacchinnavyavahartavyatākavyavahāraḥ sa<BR>
taddharmāvacchinnabhinnaniṣṭhavyavahartavyatākaḥ' iti<BR>
sāmānyavyāptyupaṣṭabhyamanumānamatra mānamityāśaṅkāyāṃ<BR>
'vyavahartavyatāvacchedakabheda eva vyavahārabhedaniyāmakaḥ, anyathā<BR>
prāṇāpānādivyavahārabhedānupapatteḥ/ evaṃ ca darśitānumāne<BR>
prāṇāpānādivyavahāramādāya vyabhicāraḥ/ tathā ca prakṛte<BR>
ghaṭamaṭhādirūpavyavahartavyatāvacchedakabhedena tādṛśavyavahāropapattau<BR>
na tasyākāśabhedasādhakatvam' iti samādhānamabhisandhāyāha- [88] ghaṭākāśo maṭhākāśa ityādīti/ [88] anekatve -<BR>
ākāśatvanyūnavṛttidharmavattve/ [88] pramāṇam - pramā, tasya<BR>
viśeṣyatāsambandhāvacchinnapratiyogitākābhāvadityarthaḥ/ tathā ca<BR>
'ākāśaṃ ākāśatvanyūnavṛttidharmaśūnyaṃ,<BR>
tādṛśadharmavattvaprakārakapramāviśeṣyatvābhāvāt, yannaivaṃ tannaivam'<BR>
iti vyatirekyanumānamākāśasya ekatve pramāṇamupadarśitam/ [88] ekatvādeveti/ ākāśatvanyūnavṛttidharmaśūnyatvādevetyarthaḥ/<BR>
<BR>
<BR>
kecittu -<BR>
ākāśatvavyāpyadharmaviruddhadharmāvyāpakākāśatvakatvameva ākāśe<BR>
ekatvam/ atrāyamanugamaḥ-bhedaviśiṣṭākāśatvakatvaṃ tat/ vaiśiṣṭyaṃ ca<BR>
svapratiyogitāvacchedakatvasvāśrayatvobhayasambandhena/ avacchedakatā<BR>
svavyāpyadharmaviśiṣṭatvasambandhena/ vaiśiṣṭyaṃ ca<BR>
svaviruddhadharmaviśiṣṭatvasambandhena/ vaiśiṣṭyaṃ ca<BR>
svasetyādibhedavattvasambandhena - ityāhuḥ/<BR>
<BR>
<BR>
yattu<BR>
vibhājakadharmadvayaśūnyatvaṃ taditi/ tattuccham/ padārthavibhājakadravyatva<BR>
- dravyavibhājakākāśatvayoḥ sattvenāsambhavāpatteḥ/<BR>
ākāśavibhājakatvaniveśane ca siddhyasiddhibhyāṃ vyāghātāpatteriti<BR>
dhyeyam/ ākāśakāladigātmanāṃ sādhāraṇaṃ vibhutvaṃ na jātiḥ/<BR>
tatsādhikāyāḥ anugatapratyakṣadhiyo 'saṃbhavāt, teṣu rūpādyabhāvāt,<BR>
<BR>
<BR>
ananyathāsiddhaliṅgānupalambhenānumānāsambhavāt/ śabdasya<BR>
cāptoktatvāniścayena sandigdhaprāmāṇyakatvāt, anyathā<BR>
vaiparītyasyāpi suvacatvāt/ na ca vibhupadavācyatāvacchedakatayā<BR>
vibhutvajātisiddhiriti vācyam/ 1tulyayuktyā bhūtatvasyāpi<BR>
siddhyāpattyā prāguktatritayasambandhena tadviśiṣṭatvarūpajātisāṃkaryasya<BR>
jātitvābhāvavyāpyatayā gṛhītasya jātibādhakasya sattvena tasya<BR>
jātitvāsiddheḥ/<BR>
<BR>
<BR>
yattu<BR>
paramamahatparimāṇavattvaṃ vibhutvamiti/ tanna/ 'vaibhavāt<BR>
mahānākāśastathā cātmā' iti sūtre kaṇādena<BR>
paramamahatvasādhakaliṅgātvena vibhutvasyoktatvāt<BR>
paramamahatparimāṇavattvasya tatsvarūpatāyāḥ sūtrakārānanumatatvāt<BR>
ityabhiprāyeṇa prakārāntareṇa vibhutvaṃ nirvakti- [88] sarvamūrteti/ atra ca paṭādisaṃyuktaghaṭādivāraṇāya sarvapadam/<BR>
<BR>
<BR>
vibhūnāṃ<BR>
kriyāviraheṇa parasparasaṃyogābhāvāt asaṃbhavanirāsāya mūrtapadam/<BR>
mūrtatvasya kriyāsamavāyikāraṇatāvacchedakatayā<BR>
siddhajātiviśeṣarūpatvapakṣe<BR>
prācīnābhimatotpannavinaṣṭadravyamādāyāsambhavavāraṇāya dravyapadaṃ<BR>
saṃyogavadarthakam/ ata evoktadoṣavāraṇāya mūrtapadaṃ<BR>
nityamūrtaparamiti pralapitamanādeyam/ dravyapadavaiyarthyāpātācca/<BR>
'kriyāvattvaṃ mūrtatvam' iti mate utpannavinaṣṭadravyānupagantṛnaye<BR>
vā nopādeyameva tat/<BR>
<BR>
<BR>
atha<BR>
'sarvamūrtadravyasaṃyogitvam'ityasya sarvāṇi yāni mūrtadravyāṇi<BR>
tāvatpratiyogikasaṃyogavattvārthakatve<BR>
tāvatpratiyogikaikasaṃyogāprasiddhyā asambhavaḥ/ tāvatāṃ<BR>
pratyekapratyekapratiyogikasaṃyogasamudāyavattvārthakatve<BR>
ghaṭapaṭasaṃyogāderapi tādṛśasamudāyaghaṭakatayā<BR>
tadghaṭitasamudāyavattvasya ākāśādāvabhāvāt sa eva doṣaḥ/ yattu -<BR>
yāvanti mūrta dravyāṇi teṣāṃ<BR>
pratyekapratiyogikaikasaṃyogaghaṭitasamudāyavattvaṃ taditi - naiṣa<BR>
doṣaḥ/ na ca mūrtatvajātipakṣe<BR>
<BR>
<BR>
---------------------------------<BR>
<BR>
<BR>
1. tulyayuktyeti/<BR>
bhūtapadavācyatāvacchedakatayetyarthaḥ/ prāgukteti/<BR>
svasāmānādhikaraṇyasvābhāvasāmānādhikaraṇyasvasamānādhikaraṇātyantābhāvapratiyogitvaitattritayasaṃbandhenetyarthaḥ/<BR>
<BR>
<BR>
<BR>
---------------------------------<BR>
<BR>
<BR>
utpannavinaṣṭapṛthivyāderapi tadāśrayatayā<BR>
sarvamūrtānatargatatvena tatpratiyogikasaṃyogāprasiddhyā na<BR>
tadghaṭitasaṃyogasamudāyavattvamākāśādāvityasambhavatādavasthyamiti<BR>
vācyam/ dravyapadasya saṃyogavadarthakatāyāḥ prāgevāveditatayā<BR>
tādṛśapṛthivyādyasaṃgrahāt mūrtapadasya kriyāvatparatve<BR>
sutarāmadoṣācceti/ tattuccham/ apekṣābuddhiviśeṣaviṣayatvarūpasya<BR>
ākāśādicatuṣṭayaghaṭakapratyekamātrasamavetasaṃyogasamudāyaparyāptasamudāyatvasya<BR>
bhinnabhinnatayā tādṛśaikaikasamudāyatvāvacchinnavattvasya<BR>
vibhusāmānyalakṣaṇatvopagame vācyatāsambandhena<BR>
vibhupadavattvarūpalakṣyatāvacchedakavatyanyasmin tasyāsattvāt avyāpteḥ/<BR>
tattatsamudāyacatuṣṭayavattvasya lakṣaṇatve asaṃbhavāpatteḥ/ tasya<BR>
kutrāpyasattvāt/ tāvadanyatamavattvasya tathātve tādṛśānyatamatvasya<BR>
tattatsamudāyatvāvacchinnebhedacatuṣṭayavadanyatvarūpatayā<BR>
vyāsajyavṛttidharmāvacchinnānuyogitākābhāvānupagame asambhavāpatteḥ/<BR>
tadupagame ca ghaṭākāśādisaṃyogasyāpi tādṛśānyatamatvāśrayatayā<BR>
ghaṭādāvativyāpteḥ kathamidaṃ saṃgacchate/<BR>
<BR>
<BR>
yadapi<BR>
'sarvamūrtadravyasaṃyogitvam' ityanena mūrtadravye<BR>
gaganādisaṃyuktatvaṃ nāstīti labhyate/ evaṃ ca svāsaṃyuktamūrtadravyakaṃ<BR>
yadyatsvaṃ tattadvyaktitvāvacchinnapratiyogitākabhedakṛṭavattvaṃ lakṣaṇa<BR>
phalitam/ atra gaganādyasaṃyuktamūrtāprasiddhyā svapadena<BR>
gaganādyupādānāsambhavāt gaganādau lakṣaṇasamanvayaḥ/ gaganāderapi<BR>
svāsaṃyuktaguṇāditvādasambhavavāraṇāya mūrteti/ mūrtatvajātipakṣe<BR>
tadāśrayotpannavinaṣṭaghaṭāderapi svāsaṃyuktatvādasambhavavāraṇāya<BR>
saṃyogyarthakaṃ dravyapadam/ tādṛśaghaṭādeśca gaganādyasaṃyuktatve 'pi<BR>
saṃyogitvavirahānnāsambhavaḥ/ na caivaṃ mūrtapadavaiyarthyam,<BR>
guṇāderatathātvāditi vācyam/ tathāpi gaganādeḥ<BR>
svāsaṃyuktagaganādikatvāt<BR>
<BR>
<BR>
taddoṣāvāraṇāya<BR>
tasyāvaśyakatvāditi - tadapyasat/<BR>
kālāntarīṇapuruṣāntarīyamūrtapadārthavyaktīnāṃ<BR>
viśiṣyāsmābhirjñātumaśakyatayā tādṛśabhedakūṭaghaṭitalakṣaṇasya<BR>
duṣkaratvāt/ svāsaṃyuktamūrtasaṃyuktakatvatādātmyobhayasambandhena<BR>
prameyaviśiṣṭānyatvasyānugatasya lakṣaṇatvasambhave 'pi<BR>
svasaṃyuktāprasiddhyā saṃyuktatvasaṃbandhena<BR>
svāvacchinnabhinnatvaghaṭitalakṣaṇasya rūpādāvativyāpteḥ, svātantryeṇa<BR>
dravyatvaniveśena tadvāraṇe 'pi utpannavinaṣṭapṛthivyādāvativyāpteḥ/<BR>
dravyatvasthale saṃyogitvaṃ niveśya tatparihāre 'pi mahāgauravāt<BR>
vakṣyamāṇarītyā yathāśrutaśabdalabhyārthasya nirdeṣasya saṃbhave<BR>
tatparityāgenārthāntaraṃ parikalpya tatra doṣāntaravyudāsāya<BR>
viśeṣaṇāntaraniveśasya 1prakṣālanāddhinyāyenāyuktatvācca/<BR>
<BR>
<BR>
etena<BR>
svāsaṃyuktetyanena<BR>
svaniṣṭhasaṃyuktatvasambandhāvacchinnapratiyogitākātyantābhāvavivakṣaṇānnotpannavinaṣṭapṛthivyādāvativyāptiḥ/<BR>
evaṃ kriyāvadavṛttidravyavibhājakadharmattvaṃ<BR>
mūrtatvajātivyadhikaraṇadravyavibhājakadharmavattvaṃ vā<BR>
sarvamūrtadravyasaṃyogitvamityanena vivakṣitam/ tādṛśadharmavattā ca<BR>
svarūpasamavāyānyatarasambandhena/ nātaḥ kālātmādāvavyāptirityapi<BR>
parāstam/ udakṣaratāyā durvāratvāt/<BR>
anyataratvaghaṭakayorbhendayormitho viśeṣaṇaviśeṣyabhāve<BR>
vinigamanāviraheṇa<BR>
<BR>
<BR>
vibhupadārthadvaividhyaprasaṅgācca/<BR>
<BR>
<BR>
atrocyate -<BR>
sarvamūrtetyādermūrtadravyatvavyāpakatvamarthaḥ/ sarvaśabdasya<BR>
samabhivyāhṛtapadārthatāvacchedakavyāpakatvārthakatvāt/ vyāpakatā ca<BR>
svānuyogikasaṃyogapratiyogitvasaṃbandhena/ etallābhāyaiva<BR>
saṃyogītyuktam/ yadyapi svānuyogikasaṃyogapratiyogitvasambandhena<BR>
mūrtadravyatvavyāpakatvaṃ<BR>
mūrtadravyaniṣṭhātyantābhāvīyatādṛśasambandhāvacchinnapratiyogitāśūnyatvaparyavasitam,<BR>
vṛttyaniyāmakasambandhasyātyantābhāvapratiyogitānavacchedakatvamate na<BR>
prasiddhyati, tathāpi<BR>
mūrtadravyaniṣṭhabhedapratiyogitānirūpitaniruktasambandhāvacchinnāvacchedakatāśūnyatvarūpaṃ<BR>
tadiha vivakṣitam/ atyantābhāvapratiyogitāvacchedakasyāpi<BR>
vṛttyaniyāmakasaṃbandhasyānyonyābhāvapratiyogitāvacchedakatāvacchedakatāyāḥ<BR>
<BR>
<BR>
----------------------------------<BR>
<BR>
<BR>
1.<BR>
prakṣālanāddhinyāyeti/ 'prakṣālanāddhi paṅkasya dūrādasparśanaṃ varam'<BR>
iti nyāyenetyarthaḥ/<BR>
<BR>
<BR>
----------------------------------<BR>
<BR>
<BR>
sarvasaṃmatatvāditi<BR>
madekapariśīlitaḥ panthāḥ/<BR>
<BR>
nanu parimāṇe<BR>
paricchannatvaṃ nāpakarṣarūpam, yenoktadoṣaḥ syāt/ api<BR>
tvākāśādyanyatamāsamavetatvam/<BR>
<BR>
<BR>
yattu -<BR>
vibhvasamavetatvaṃ taditi - tadasat - vibhutvasya<BR>
mūrtatvaghaṭitatvenānyonyāśrayaprasaṅgāt/ ato na paramāṇuṣu<BR>
avayāptiriti manasi nidhāyāha -- prakāśikāyām [88] vastutastviti/<BR>
<BR>
<BR>
<b>kālanirūpaṇam</b><BR>
<BR>
<BR>
[89] anāgatādītyādinā vartamānaparigrahaḥ/<BR>
[90] ghaṭakatayeti/ atītādivyavahāraṃ prati<BR>
1atītatvādiprakārakajñānasya kāraṇatayā<BR>
tādṛśavyavahārajanakatāvacchedakapratiyogitvaprakāratānirūpitadhvaṃsaprakāratā-<BR>
<BR>
<BR>
<BR>
nirūpitādheyatvaprakāratānirūpitaprakāratādyāśrayatayetyarthaḥ,<BR>
abhedastṛtīyārthahetutvānvitaḥ/ vastutastu atītatvaṃ<BR>
svavṛttidhvaṃsapratiyogitvasambandhena, 'atīti' iti<BR>
śabdaprayogādhikaraṇakālavattvam/ bhaviṣyatvaṃ ca<BR>
svavṛttiprāgabhāvapratiyogitbasambandhena bhaviṣyatīti<BR>
śabdaprayogādhikaraṇakālavattvam/ vartamānatvaṃ ca ādheyatāsambandhena<BR>
vartata iti śabdaprayogādhikaraṇakālavattvam/ evaṃ ca vyavahāre<BR>
vyavahartavyatāvacchedakaprakārakajñānasya kāraṇatayā<BR>
tadavacchedakaviṣayatāvattvarūpaṃ vyavahārahetutvaṃ kālasyākṣatameva/<BR>
ghaṭakatayetyasyāpi tādṛśaviṣayatāśrayatayetyarthaḥ/ abhedastṛtīyārthaḥ/<BR>
prāgabhāvānupagame punaḥ bhaviṣyatīti<BR>
śabdaprayogādhikaraṇakṣaṇadhvaṃsāvacchinnakālotpattikatvarūpaṃ<BR>
svadhvaṃsāvacchinnakālotpattikatvasaṃbandhena<BR>
tādṛśakṣaṇaviśiṣṭatvaparyavasitaṃ nirvācyamiti dhyeyam/<BR>
janakatāvacchedikā ca<BR>
<BR>
<BR>
viṣayatā<BR>
mukhyaviśeṣyatānirūpitaprakāratvarūpā pūrvaṅkalpe ' caramakalpe tu<BR>
<BR>
<BR>
---------------------------------<BR>
<BR>
<BR>
1.<BR>
atītatvādiprakārakajñānasyeti/ ghaṭaḥ<BR>
vartamānakālavṛttidhvaṃsapratiyogo ityākārakajñānasyetyarthaḥ/<BR>
tādṛśavyavahārajanakatāvacchedaketyasya antimaprakāratāyāmanvayaḥ/<BR>
pratiyogitvaniṣṭhaprakāratānirūpitā yā dhvaṃsaniṣṭhaprakāratā<BR>
<BR>
<BR>
tannirūpitā yā<BR>
ādheyatvaniṣṭhaprakāratā tannirūpitā yā vartamānakālaniṣṭhaprakāratā<BR>
tadāśrayatayetyarthaḥ/<BR>
<BR>
<BR>
---------------------------------<BR>
<BR>
<BR>
mukhyaviśeṣyatānirūpitaprakāratvamukhyaviśeṣyatānirūpitasaṃsargatānirūpitotpattiviṣayatānirūpitaviṣayatvānyatararūpā<BR>
grāhyā, ato nātiprasaṅga iti/ [90] anugatasyetyādi/<BR>
pratikṣaṇadinādikaṃ sūryaparispandāderbhinnabhinnatvāt<BR>
tatrātītādivyavahārānupapatteriti bhāvaḥ/<BR>
<BR>
<BR>
[90] digiti/ yadyapi<BR>
atītādivyavahārasyānugatakālaviṣayakatve vartamānādāvapi<BR>
tādṛśavyavahārāpattyānanugatasūryaparispandādirūpopādhiviṣayakatvamevānāyatyā<BR>
svīkartavyamiti noktarītyā atiriktakālasiddhiḥ/ tathāpi<BR>
kālikaparatvādyasamavāyikāraṇasaṃyogāśrayatayā ākāśādīnāṃ pratyekaṃ<BR>
vinigamanāvirahāt atiriktakālaḥ sidhyatīti kālikasambandhena<BR>
sarvādhāratvasya kriyādāvativyāptibhramaṃ nirākāroti -- [90] atretyādinā/ pratīcyādītyādinā udīcīdakṣiṇayoḥ parigrahaḥ/<BR>
<BR>
<BR>
<b>ātmanirūpaṇam</b><BR>
<BR>
<BR>
[92] samavāyena jñānavadityartha iti/ anyathā<BR>
kālikādinā jñānavati kālādāvativyāptiriti bhāvaḥ/ [92] virodha itīti/ 1tayā īśvarasya jñānasvarūpatvabodhanāditi<BR>
bhāvaḥ/ '(nityaṃ) vijñānam' iti śrutau vijñānapadasya arśa ādyajanyatvaṃ<BR>
vā nandyāditvāt kartarilyupratyayāntatvaṃ vābhipreyatyāha - [93] vijñānavadarthakateti/ nanvīśvare sukhābhāvāt kathamuktaśruteḥ<BR>
prāmāṇyamityāśaṅkyāha - [93] atreti/ [93] sukhī<BR>
saṃvṛtto 'hamitivaditi/ tādṛśavākyasthasukhaśabda ivetyarthaḥ/<BR>
atra-uktaśrutau, ānandaḥ- ānandaśabdaḥ duḥkhābhāve upacaryata iti/<BR>
saptamyā ādheyatvamarthaḥ/ upacāro lakṣaṇā/ nirūpakatvamāśyātārthaḥ/<BR>
tathā ca duḥkhābhāvaniṣṭhalakṣaṇānirūpakaḥ uktaśrutisthānandaśabda iti<BR>
phalitam/<BR>
<BR>
<BR>
----------------------------------<BR>
<BR>
<BR>
1. teyati/ 'nityaṃ<BR>
vijñānamānandaṃ brahma' iti śrutyetyarthaḥ/<BR>
<BR>
<BR>
----------------------------------<BR>
<BR>
<BR>
śrutivākyasthapadasyāsati bādhake lakṣaṇā na yuktetyānandaśabdasya<BR>
mukhyārthaparatvaṃ varṇayatāṃ navīnānāṃ matamāha [93] navīnāstviti/ nanvīśvare janyamukhābhāvāt kathamānandaśabdasya<BR>
mukhyārthakatvamata āha -- [93] nityasukhamiti/ darśitaśrutibalādityādiḥ/<BR>
[93] vijātīyeti/ anyathā parātmanaḥ pareṇa manasā pratyakṣāpatteriti<BR>
bhāvaḥ/<BR>
<BR>
<BR>
idamatra bodhyam -<BR>
'ātmā bāhyapratyakṣīyalaukikaviṣayatāśūnyaḥ<BR>
udbhūtarūpaśūnyadravyatvāt', 'jīvagatasukhādyatiriktaṃ<BR>
mānasīyalaukikaviṣayatvābhāvavat<BR>
vijātīyamanoyogatadāśrayasamavetatvādiśūnyatvāt,<BR>
gaganādivat'ityanumānadvayaṃ vivakṣitam/ tena na cārvākamate<BR>
pakṣāprasiddhiḥ/ avacchedakāvacchedena sādhyasiddheruddeśyatvāt<BR>
nāṃśatassiddhasādhanam/ [92] nāpyanumānam liṅgābhāvādityatrāpi<BR>
prameyasāmānyaṃ<BR>
svavyatiriktātmasādhakatvasambandhāvacchinnajīvaniṣṭhapratiyogitākātyantābhāvavat<BR>
vastutvādityanumānamavaseyamiti/<BR>
<BR>
<BR>
[93] digiti/ ayamatra bhāvaḥ - yadyapi<BR>
kulālakṛtitvādyavacchinnasattve ghaṭatvādyavacchinnasattvaṃ tadabhāve tadabhāva<BR>
ityanvayavyatirekābhyāṃ ghaṭatvādikulālādikṛtitvābhyāmeva<BR>
kāryakāraṇabhāvassidhyati, tathāpi yadviśeṣayoritivyāptibalāt<BR>
kāryatvāvacchinnaṃ prati kṛtitvena kāraṇatvamapyāvaśyakam/ evaṃ<BR>
kāryatvāvacchinna prati jñānatvecchātvābhyāmapi tathātvaṃ<BR>
tādṛśānvayavyatirekāviśeṣāt/ evaṃ ca 'kāryaṃ kṛtijanyaṃ<BR>
kāryatvāt' ityanumānamiva<BR>
<BR>
<BR>
'kāryaṃ jñānajanyaṃ<BR>
icchājanyañca kāryatvāt' ityanumānadvayamapi vivakṣitāmiti,<BR>
[93] aparokṣajñānāderityādipadena cikirṣāparigrahaḥ/ [93] cikirṣādikamityādipadena kṛtiparigrahaḥ/ nanu 'yaḥ sarvajñaḥ<BR>
sarvavit'iti śrutau sarvajñaśabdenaiva īśvarasya<BR>
sarvaviṣayakajñānatvalābhe punaḥ sarvavitpadaṃ vyarthamityāśaṅkyāha -<BR>
[93] sarvaviditīti/ vastutastu sarvavidityasya sarvaṃ vidantīti<BR>
vyutpattyā sarvavyāpta ityarthaḥ/ vida lābha iti dhātoḥ kvipi<BR>
tādṛśār thasambhavāditi dhyeyam/<BR>
<BR>
<BR>
nanu [92] jīvasya lakṣaṇamāha - jīva itīti dīpikāyām [91] jīvastu pratiśarīraṃ bhinna iti saṃgrahavākyāvataraṇamayuktam/<BR>
pratiśarīraṃ bhinnatvasya indriyādisādhāraṇatayā<BR>
jīvalakṣaṇatvāsambhavāt, ato lakṣaṇapadasya bahulagrahaṇasāmarthyāt<BR>
lakṣyata idamiti vyutpattyā karmaṇi lyuḍantatvamāśritya<BR>
svarūpaparatvamabhisandhāya vyācaṣṭe - [93] svarūpamāhesyartha iti/<BR>
[93] mūle prati śarīraṃ bhinna iti/ atra ca<BR>
pratipadasamabhivyāhṛtadvitīyāyāḥ<BR>
<BR>
<BR>
ādheyatāśrayabhedapratiyogitāvacchedakatvamabhāvaśca<BR>
khaṇḍaśor'thaḥ/ anyathā sāmānyato vyāpakatvasya vyāpyaviśeṣāghaṭitasya<BR>
durvacatvena dvitīyārthatānupapatteriti dhyeyam/<BR>
<BR>
<BR>
nanu 'pratiśarīraṃ<BR>
bhinna' iti vākyāt pratidravyaṃ sattetyādiṣu dravyatvavyāpikā<BR>
sattetyādyarthavat pratipadasamabhivyāhṛtaśarīrapadasya<BR>
śarītatvavyāpakatvārthakatayā śarīratvavyāpakabhedapratiyogītyartho<BR>
labhyate/ tacca na ghaṭate/ jīvātmanyekatvopagame 'pi<BR>
īdṛśārthanirvāhāt ātmabhedasya śarīratvavyāpakatvākṣateḥ/<BR>
atrocyate - na hi bhedasya śarīratvavyāpakatvaṃ svarūpasaṃbandhena<BR>
vivakṣitam/ yenaivaṃ syāt/ api [tu] svasamānādhikaraṇabhogāvacchedakatvasvapratiyogitāvacchedakatvobhayasaṃbandhena<BR>
avacchedakatā<BR>
svaviśiṣṭayogajadharmādyajanyaśarīrāvacchinnabhogavattvasaṃbandhena/ śarīre<BR>
svavaiśiṣṭyaṃ ca svabhinna<BR>
<BR>
<BR>
[tva] svasamānakālīnatvobhayasaṃbandhena/ ato<BR>
noktadoṣaḥ/ etadevābhipretyāha - [93] samānākāliketyādi/ kiṃ<BR>
tarhi jīvalakṣaṇamityāśaṅkāyāmāha - dīpikāyām [92] sukhādikaṃ jīvalakṣaṇamiti/ atra sukhopādānaṃ<BR>
prācīnamatamanusṛtya/ anyathā navīnamate uktarītyā<BR>
īśvare 'tivyāpteḥ/ ādinā duḥkhadveṣayoḥ parigrahaḥ/<BR>
<BR>
<BR>
prakāśikāyām [93] anyathā-śarīrātiriktasyātmatve/ siddhānte manuṣyādiśabdasya<BR>
svavṛtticeṣṭāsādhāraṇakāraṇayatnavattvasaṃbandhena<BR>
manuṣyādiśarīrāvacchinnātmaparatayā<BR>
manuṣyo 'hamityādipratītyupapattirityabhisandhāyoktam [93] abhimāna iti/<BR>
<BR>
<BR>
[94] yanmadhyamaparimāṇamityādi/ parimāṇe<BR>
madhyamatvaṃ ca paramāṇutvaparamahattvabhinnatvam/ tathā cātmanastathātve<BR>
<BR>
<BR>
yathādehaṃ tasyāpi<BR>
saṅkocavikāsaśālitvāpattyā anityatvaprasaṅga iti bhāvaḥ/<BR>
<BR>
<BR>
[94] digiti/ ayamatra bhāvaḥ- yadi ca<BR>
kāyavyūhasthale śarīrāntare 'pi sukhādisākṣātkāropapattaye<BR>
prabhāprasaraṇamaṅgīkriyate, tadā anyatrādṛṣṭasyeha kalpanamanupapannam;<BR>
dṛṣṭānurodhenaiva kalpanasya sarvasammatatvāt/<BR>
ekagrahavartidīpaprasaraṇasya grahāntare 'dṛṣṭeḥ/ evaṃ<BR>
vyāpitvapratipādakāgamo 'pi tatra pramāṇamiti/<BR>
<BR>
<BR>
<b>manonirūpaṇam</b><BR>
<BR>
<BR>
dīpikāyām [98] sparśarahitatve satīti/ vāyāvativyāptibhiyā<BR>
rūpādirahitatvopekṣaṇam/ saṅgrahe [98] pratyātmaniyatatvāditi/<BR>
<BR>
<BR>
atra kecit - yāvantaḥ<BR>
ātmānaḥ tāvatāṃ manasāṃ vācyatvāt manaso 'nantatvamiti<BR>
viśiṣṭārthaḥ/ tallābhaḥ kathamiti cet ittham -<BR>
pratipadasamabhivyāhṛtamātmapadaṃ prātisvikarūpeṇa tattadātmavyaktiparam/<BR>
tanniyatatvaṃ ca tadanyāsambandhitvam tacca<BR>
tadanyasamavetajñānājanakatvam/ tathā ca<BR>
svajanyajñānāśrayayatkiñcidātmabhinnasamevatajñānājanakatvādityarthaḥ/<BR>
ekaikasya manasa iti śeṣaḥ/ jñānajñāpyatvaṃ pañcamyarthaḥ anantatve<BR>
anvetīti - tattuccham/ ātmaśabdasyātmatvajātiviśiṣṭaśaktitayā<BR>
tattadvyaktitvāvacchinnaparatve tasya lakṣaṇāprasaṅgāt/<BR>
ātmanāmanantatvena viśiṣṭa durjñeyatvācca/<BR>
<BR>
<BR>
vastutastu<BR>
niyatatvamatra bhedāśrayatvam; bhede cātmanaḥ<BR>
pratipadīsamabhivyāhārabalāt<BR>
1svasetyādibhedavattvarūpavyāpakatāsaṃbandhena anvayaḥ/ svādhikaraṇatā<BR>
tādātmyasaṃbandhena/<BR>
<BR>
<BR>
----------------------------------<BR>
<BR>
<BR>
1.<BR>
svasetyādibhedavattveti/<BR>
svasamānādhikaraṇabhedapratiyogitāvacchedakatvasaṃbandhāvacchinnasvani ṣṭhāvacchedakatākapratiyogitākabhedavatvasaṃbandhenatyarthaḥ/<BR>
<BR>
<BR>
<BR>
----------------------------------<BR>
<BR>
<BR>
bhedaḥ<BR>
svabhinnasamavetajñānajanakatvasambandhāvacchinnasvapratiyogitāvacchedakatvasvāśrayamanojanyajñānasamavāyitva-<BR>
ubhayasaṃbandhena/ evaṃ cātmapadasya mukhyārthaparatāpi sutarāṃ<BR>
saṅgacchate/ ata eva saṅgrahaṭippaṇyāmuktamarthāntaramapi<BR>
dūrato 'pāstam/ nanu lāghavāt sarveṣāmapyātmanāṃ ekameva mana<BR>
āstāmityatrāha - [99] sarvātmanāmityādi/ nanu manaso 'ṇutva eva<BR>
uktadoṣaḥ syāt/ na hi vayaṃ tasyāṇutvaṃ svīkurmahe/ api tu<BR>
vibhutvameva/ tathā ca sarvātmanāṃ manasa ekatve 'pi sarvendriyairekadā<BR>
saṃyogasambhavāt naikasya puṃsaḥ jñānadaśāyāṃ aparasya<BR>
tadanupapattirityabhiprāyeṇa śaṅkate - dīpikāyām [99] nanu mana ityādinā/ [99]<BR>
sparśarahitatve satītyādi/<BR>
pṛthivyādau vyabhicāravāraṇāya satyantam/ guṇādau<BR>
vyabhicāranirāsāya viśeṣyam/ atra ca manaso 'ṇutve ānantyaṃ<BR>
kalpanīyam/ vibhutve tu na tatheti lāghavamiti tarkasattvāt<BR>
nāsyānumānasyāprayojakatvamiti<BR>
<BR>
<BR>
bhāvaḥ/ samavāyena<BR>
saṃyogaṃ prati samavāyena kriyāyāḥ kāraṇatvāt vibhuṣu ca<BR>
kriyāviraheṇa noktasaṃyogopapattirityāśayenāha - prakāśikāyāṃ<BR>
[99] vibhudvayeti/ [99] kriyādītyādinā saṃyogaparigrahaḥ/<BR>
dīpikāyām [99] tadā suṣuptiriti/ idamatra bodhyam -<BR>
suṣuptiḥ svāpaḥ<BR>
purītannāḍīpradeśāvacchinnātmānuyogikaḥmanaḥpratiyogikasaṃyogaḥ na<BR>
tu tādṛśadeśānuyogikamanaḥpratiyogikasaṃyogaḥ/ tathā sati 'caitraḥ<BR>
svapiti', 'maitraḥ suṣuptaḥ' ityādivākyānāmaprāmāṇyāpātāt/ tatra<BR>
caitrādipadasya tattaccharīrāvacchinnātmaparatayā ātmani ca<BR>
tādṛśasaṃyogavirahāt/ kartṛpratyayasya cāśrayatvabodhakatvāt/ ata<BR>
evoktam<BR>
<BR>
<BR>
vyutpattivādaṭippaṇyām kṛṣṇambhaṭṭenāpi 'tatraikasmin<BR>
svāpe nidrānāḍyavacchinnamanoyogarūpe' daiti 'dhātvarthasvāpe<BR>
nidrānāḍyavacchinnātmamanoyorūpe' iti ca/<BR>
<BR>
<BR>
yattu - svapitītyādau<BR>
purītatpradeśamanoyogānukūlakṛtimāniti bodhavarṇanam -<BR>
tadayuktam - svāpadaśāyāmātmani tādṛśakṛterabhāvāt<BR>
jīvanayonirūpayatnasya ca prāṇakriyāmātrahetutvena<BR>
tādṛśasaṃyogānukūlatvavirahāt<BR>
iṣṭasādhanatājñānajanyatāvacchedakapravṛttitvajāterevākhyātārthatāvacchedakatāyāḥ<BR>
gadādhareṇa uktatayā<BR>
jīvanayoniyatnasyākhyātārthatāprasakterevābhāvācca/ yadyapi<BR>
tādṛśamanoyogasya svāparūpatve manaḥ<BR>
svapitītyādadivākyaprāmāṇyāpattiḥ, tathāpyanuyogitāyā eva tatra<BR>
pratyayārthatvasvīkāreṇa tasyāśca pratiyoginyanabhyupagamāt<BR>
noktāpattiḥ/ yadyapyākhyātāderāśrayatvādyarthakatāyā apyanyatra kḷptatvāt<BR>
tattātparyeṇa manaḥ svapiti ityādiprayogāpattiḥ durvāraiva/ tathāpi<BR>
kṛtyādāvevākhyātasya śaktiḥ, āśrayatvādau tu nirūḍhalakṣaṇeti<BR>
sarvānumatam/ tatra svapidhātusamabhivyāhṛtapratyayasyānuyogitva<BR>
evānāditātparyaṃ kalpyate/ ato na doṣaḥ/<BR>
athānuyogitvādessaṃsargatayā bhānenaivopapattau<BR>
kimākhyātādestadarthakatāmupagamya prakāravidhayā tadbhānasvīkāreṇa?<BR>
anyathā tatsaṃsargasyāpi śābdabodhaviṣayatvakalpanāpattyā gauravāt/ na<BR>
caivaṃ caitro na svapitītyādau nañarthābhāvānvayānupapattiḥ/<BR>
pratiyogitāvadanuyogitāyāṃ api<BR>
vṛttyaniyāmakatvenābhāvapratiyogitānavacchedakatvāditi vācyam/<BR>
vṛttyaniyāmakasyāpyabhāvapratiyogitāvacchedakatāghaṭakasambandhatvopagamenādoṣāt/<BR>
na ca vṛttyaniyāmakasambandhāvacchinnapratiyogitākābhāvasyātiriktasya<BR>
kalpane gauravamiti vācyam/<BR>
tādṛśasambandhāvacchinnapratiyogitākatadabhāvasya<BR>
tadīyatādṛśasambandhābhāvasamaniyatatvena tadabhinnatayā<BR>
atiriktakalpanāvirahāt/ na caivamapi<BR>
vṛttyaniyāmakasambandhāvacchinnapratiyogitākalpane gauravamiti<BR>
vācyam/ bhavanmate 'pi prāguktagauravasattvena sāmyāt/ na ca<BR>
rājapuraṣavādoktayuktyānuyogitvasya śābdabodhe<BR>
prakāratvamāvaśyakamiti vācyam/ tādṛśayuktīnāṃ<BR>
vistareṇānyatrāsmābhirnirastatvāt/ svapitītyetāvanmātrasya<BR>
bodhakatvopapattaye ākhyātāderanuyogitārthakatāyā āvaśyakatvāt/<BR>
yadyapi caitraḥ svapitītyādau anuyogitāyāḥ padārthatve 'pi śābbodhe<BR>
saṃsargatayā bhāne na ko 'pi dāṣaḥ/ tathāpi<BR>
tātparyārthaviśeṣānurodhena tatsaṃsargako vā tatprakārako vā<BR>
bodho bhāvatviti na tatrāsmākamāgrahaḥ/<BR>
<BR>
<BR>
caitro<BR>
jānātītyādāvapyevameva bodhyam/ evaṃ bhavanmate purītat<BR>
svapitītyādiprayogasya prāmāṇyaṃ durvāram/ asmanmate tu neti<BR>
madekapariśīlitaḥ panthāḥ/<BR>
<BR>
<BR>
[98] sukhādyupalabdhisādhanamindriyaṃ mana iti<BR>
saṅgrahaḥ/ atra ca ghaṭādyupalabdhisādhanībhūtacakṣurādinirāsāya<BR>
sukhādīti/ ātmanyativyāptivāraṇāya viśeṣyam/ yadi ca<BR>
tādṛśopalabdhisādhanatvaṃ<BR>
tādṛśopalabdhiniṣṭhānubhavatvavyāpyadharmāvacchinnajanyatānirūpitajanakatvam,<BR>
anyathā kālavidhayā tajjanake cakṣurādāvativyāpteḥ/ tathā ca<BR>
nātmanyativyāptiriti indriyatvaviśeṣeṇaṃ vyarthamiti vibhāvyate,<BR>
tadāpyāha - prakāśikāyām ātmamanoyogāditi/ ādipadena<BR>
sukhādiparigrahaḥ/ tathā ca sukhādimānasatvāvacchinnaṃ prati manasaḥ<BR>
karaṇatā nirvāharthaṃ ātmamanoyogasyātmasamevatayogyaviśeṣaṇatvena<BR>
sukhādervā vyāparatākalpanasyāvaśyakatayā tadvāraṇāya tatsārthakyamiti<BR>
bhāvaḥ/ [99] aṇutvasiddhiriti/ idamatra<BR>
pramāṇābhimatam 'manaḥ aṇutvatadabhāvānyataravat prameyatvāt'<BR>
ityanumānaṃ manaso 'naṇutve uktarītyā suṣuptyanupapattiriti<BR>
tarkasahakṛtamiti/<BR>
<BR>
<BR>
<b>rūpanirūpaṇam</b><BR>
<BR>
<BR>
[100] cakṣurmātragrāhyo guṇo rūpamiti<BR>
saṃgrahavākyam/ atra ca cakṣurmātragrāhya ityanane<BR>
cakṣurviśiṣṭadharmāśrayagrāhya iti bodhaḥ/ vaiśiṣṭyaṃ ca<BR>
laukikapratyāsattyā<BR>
svagrāhyarūpagrāhakendriyavṛttibhedapratiyogitāvacchedakatvasaṃbandhāvacchinna<BR>
-<BR>
<BR>
<BR>
svaniṣṭhāvacchedakatākapratiyogitākabhedavattvacakṣuṣṭvaniṣṭhādheyatvobhayasambandhena/<BR>
adhikam anyatra prapañcitaṃ asmābhiḥ/ prakāśikāyām [101] na<BR>
rūpe sambhavatīti/ rūpasyātmamanogrāhyatvāditi bhāvaḥ/ [101] tathāpi tvagindriyeti/ yadyapi<BR>
cakṣuritaranirūpitajñānatvānavacchinnajanyatāśrayajñānīyalaukikaviṣayatāśūnya<BR>
-<BR>
<BR>
<BR>
tvarūpacakṣuritarāgrāhyatvavivakṣaṇe na doṣaḥ/ tathāpi tvagādeḥ<BR>
cākṣuṣapratyakṣaṃ prati kālādividhayā<BR>
<BR>
<BR>
janakatāmādāyāsambhavavāraṇāya janakatāyāṃ<BR>
kālatvādyanavacchinnatvasya vā janyatāyāmevava vā<BR>
jñānatvavyāpyadharmāvacchinnatvasya vā vivakṣaṇīyatayā<BR>
cakṣussaṃyuktasamavāyamādāyāsambhavavāraṇāya cakṣuritarasya dravyatvena<BR>
viśeṣaṇīyatayā ca gauravamityālocya tatparityāgaḥ/ [101] tvagagrāhyatvetyādi/ tvācanirūpitalaukikaviṣayatāśūnyatvaṃ<BR>
cākṣuṣanirūpitalaukikaviṣayatāvatvaṃ ca jātiviśeṣaṇamatra vaktavyam/<BR>
tena tvācapratyakṣe yapatvasyopanayamaryādayā bhāne 'pi tvacaśca<BR>
kālavidhayā rūpacākṣuṣajñānajanakatve 'pi na kṣatiḥ/ evaṃ gurutvādeḥ<BR>
cākṣuṣe upanayamaryādayā bhāne 'pi nātivyāptiḥ/ atra rasādivāraṇāya<BR>
cākṣuṣeti/ prabhādivāraṇāya guṇavibhājaketi/ guṇatvavyāpyetyarthaḥ/<BR>
nanu prabhābhittisaṃyoge 'tivyāptivāraṇāya guṇapadameva<BR>
viśeṣaguṇaparaṃ kiṃ noktamityaśaṅkāyām āha- [101] ata<BR>
evetyādi/ tathā ca darśitātivyāptivāraṇā<BR>
cakṣurmātragrāhlayasāṃsiddhikadravatvaviśeṣe 'tivyāptinirāsāya ca<BR>
jātighaṭitapariṣkārasyāvaśyakatayā tvagagrāhyatvādeḥ/<BR>
tadviśeṣaṇatayaivopapattau lakṣaṇe viśeṣatvaniveśanaṃ gauravāvahamiti<BR>
bhāvaḥ/<BR>
<BR>
<BR>
dīpikāyām [100] avyāpyavṛttinīlādīti/ atrāvyāptivṛttitvaviśeṣaṇaṃ<BR>
parasparavaiyadhikaraṇyāśaṅkānirāsāya daiśikāvyāpyavṛttitvamiha<BR>
vivakṣitam/ tacca<BR>
1svapratiyogitvasvādhikaraṇanirūpitakiñciddeśāvacchinnādheyatvobhayasaṃbandhenābhāvaviśiṣṭatvam/<BR>
nanu [100] rūpasya vyāpyavṛttitvaniyamāditi dīpikoktirasaṅgatā/<BR>
utpannaṃ dravyamiti nyāyena rūpādīnāṃ<BR>
kālikāvyāpyavṛttitvasyāvaśyakatvādityata āha - prakāśikāyām [101] vyāpyavṛttitveti/ daiśikavyāpyavṛttitvetyartha<BR>
<BR>
<BR>
iti/<BR>
daiśikavyāpyavṛttitvaṃ ca pūrvoktobhayasambandhanābhāvaviśiṣṭānyatvam/<BR>
<BR>
<BR>
<BR>
---------------------------------<BR>
<BR>
<BR>
1.<BR>
svapratiyogitvetyādi/ svaṃ kapisaṃyogābhāvaḥ tatpratiyogitvaṃ<BR>
kapisaṃyoge, evaṃ svaṃ kapisaṃyogābhāvaḥ tadadhikaraṇaṃ vṛkṣaḥ<BR>
tannirūpitāgradeśāvacchinnavṛttitvaṃ kapisaṃyoge 'stīti samanvayaḥ/<BR>
<BR>
<BR>
---------------------------------<BR>
<BR>
<BR>
1atra ca<BR>
nīlādisamudāyaḥ nitrarūpamiti pratītiviṣayatvatadabhāvānyataravān<BR>
prameyatvādityanumānaṃ nīlādisamudāyo yadi pratītiviṣayaḥ syāt<BR>
tarhyavyāpyavṛttiḥ syāditi tarkasahakṛtaṃ pramāṇaṃ vācyam/ tatra rūpasya<BR>
vyāpyavṛttitvaniyame vipratipannaṃ prati dūṣaṇāntaramāha - [101] idamupalakṣaṇamityādinā/ evaṃ ca<BR>
darśitagauravajñānasahakṛtamuktānumānameva citrarūpasyātiriktatve<BR>
pramāṇamiti bhāvaḥ/ prāgabhāvādītyādinā dhvaṃsaparigrahaḥ/ nanu<BR>
citrapaṭe rūpavattāpratīteḥ<BR>
2sāmānādhikaraṇsambandhenāvayavarūpamādāyopapatteḥ atiriktacitrarūpaṃ<BR>
nopeyate/ parasparavirodhena vyāpyavṛttinīlādisamudāyo 'pi na<BR>
tatrotpattumarhatīti āśaṅkate [100] nanu citretyādinā<BR>
dīpikāyām/ sāmānādhikaraṇyena tatra rūpasattvādāha - prakāśikāyām<BR>
[101] samavāyenetyādiriti/ 3samavetatvīyasambandhasya svarūpasya<BR>
kāraṇatāvacchedakatvākalpanayā lāghavamabhisandhāyāha - [101] svāśrayasamavetatvasambandhena rūpamiti/ jñānagatapratyakṣatvajātau<BR>
prayojakatvāsambhavādāha - [101]<BR>
pratyakṣaviṣayatveti/ nanu<BR>
dravyavṛttilaukikaviṣayatāsambandhena pratyakṣaṃ prati samavāyena rūpasya<BR>
kāraṇatve citrapaṭasthale 'tiriktarūpatatprāgabhāvataddhvaṃsānāṃ kalpanayā<BR>
mahāgauravamiti tadapekṣayā svaśrayasamavetatvasambandhenaiva rūpasya<BR>
kāraṇatvamucitamityato dūṣaṇāntaramāha - [101] citrāvayavāvayavaketyādinā/ dīpikāyām [101] tasmāt paṭasyetyādi/ ayamatra bhāvaḥ --- ayaṃ paṭaḥ<BR>
rūpatadabhāvānyataravān prameyatvādityanumānena yadyayaṃ rūpaśūnyaḥ<BR>
syāt tarhyapratyakṣaḥ syāditi tarkasahakṛtena siddhaṃ rūpaṃ<BR>
<BR>
<BR>
---------------------------------<BR>
<BR>
<BR>
1. atra ceti/<BR>
nīlīdisamudāyasya citrarūpatvābhāva ityarthaḥ/ yadvā rūpasya<BR>
vyāpyavṛttitva ityarthaḥ/ athavā citrarūpasyātiriktatva ityarthaḥ/<BR>
<BR>
<BR>
2.<BR>
sāmānādhikaraṇyasaṃbandheneti/ svādhikaraṇavṛttitvasaṃbandhenetyarthaḥ/<BR>
svaṃ avayavatanturūpaṃ tadadhikaraṇaṃ tantavaḥ tadvṛttitvaṃ paṭastheti tena<BR>
saṃbandhena paṭasya tanturūpavattvam/<BR>
<BR>
<BR>
3. samavetatvīyeti/<BR>
rūpavatsamavetatvasya pratyakṣatvaprayojakatve tasya svarūpasaṃbandhenaiva<BR>
prayojakatvaṃ vācyamiti samavetatvapratiyogikasvarūpasaṃbandhasya<BR>
kāraṇatāvacchedakasaṃbandhatvaṃ vaktavyam/ svāśrayasamavetatvasaṃbandhena<BR>
rūpasya<BR>
<BR>
<BR>
kāraṇatve tu<BR>
samavetatvameva kāraṇatāvacchedakasaṃbandhaḥ na tu tadīyasvarūpamiti<BR>
lāghavamiti/ kāraṇatāvacchedakadharmalāghavamapyatra bodhyam/<BR>
<BR>
<BR>
--------------------------------<BR>
<BR>
<BR>
pūrvoktayuktyā<BR>
atiriktatvasiddheḥ citrarūpamiti vyavahriyata iti/ citrarasāsiddhau<BR>
hetumāha - [101] dravyalaukiketyādi/ tathā cāyaṃ<BR>
rasatadabhāvānyataravān<BR>
prameyatvādityanumānamanukūlatarkavirahādaprayojakamiti bhāvaḥ/ atra<BR>
ca nānārasavadavayavadvayārabdhe vastuni atra rasa iti pratītyupapattaye<BR>
citrarasāṅgīkāra āvaśyaka iti tvanāśaṅkanīyam/<BR>
tatrāvayavarasasyaiva 1sāmānādhikaraṇyena bhānābhyupagamāt/ yatra ca<BR>
nānārasavatparamāṇudvayārabdhadvyaṇukādikrameṇa mahāvayaviparyantaṃ<BR>
utpannaṃ tatra rasapratītirnopeyata eva/ dharmiṇaḥ rāsanapratyakṣe<BR>
upanayamaryādayaiva bhānābhyupagamāt/ paramāṇurasasyāpi<BR>
viśeṣyavidhayālaukikapratyakṣāsambhavāt/ upanītaṃ viśeṣaṇatayaiveti<BR>
naiyāyikasiddhāntāditi/ vastutastu tasasya vyāpyavṛttitvaniyame<BR>
pramāṇābhāvāt deśabhedāvacchedena ekasminneva vastuni<BR>
nānārasotpattisambhavāt samavāyenātra rasa iti pratīteḥ<BR>
pramārūpāyā nānupapattiḥ/ sarvamidamabhisandhāyoktam [101] saṅkṣepa iti/<BR>
<BR>
<BR>
<b>rasanirūpaṇam</b><BR>
<BR>
<BR>
nanu [103] rasanagrāhyo guṇo rasa iti lakṣaṇavākye<BR>
paramāṇurase 'vyāptiḥ/ rasanagrāhyajātimattvavivakṣāyāmapi<BR>
<BR>
<BR>
sattādikamādāya<BR>
rūpādāvativyāptirata āha - [104]<BR>
rasanetyādi/ [104] guṇavibhājaketi/ 2guṇatvanyūnavṛttitvaṃ vivakṣitam/<BR>
<BR>
<BR>
<b>sparśanirūpaṇam</b><BR>
<BR>
<BR>
<BR>
nanu tvagindrayamātragrāhya<BR>
ityādilakṣaṇe 'sambhavaḥ/ sparśasyatvagitarātmādigrāhyatvāt/ evaṃ<BR>
paramāṇusparśe 'vyāptiḥ/ tvagragrāhyatvāt ityata āha - [104] cakṣuragrāhyetyādi/<BR>
<BR>
<BR>
---------------------------------<BR>
<BR>
<BR>
1.<BR>
sāmānādhikaraṇyeneti/ svāśrayasamavetatvasaṃbandhenetyarthaḥ/<BR>
<BR>
<BR>
2. nanu<BR>
guṇavibhājakatvaṃ guṇatvavyāpyatvam, tacca guṇatvasyāpyakṣatamiti<BR>
tadādāya rūpādāvativyāptirityata āha - guṇatvanyūnavṛttitvaṃ<BR>
vivakṣitamiti/ guṇatvanyūnavṛttitvaṃ ca guṇatvasamānādhikaraṇatve<BR>
sati guṇatvasamānādhikaraṇabhedapratiyogitāvacchedakatvam/ tacca<BR>
guṇatvasya nāstīti bhāvaḥ<BR>
<BR>
<BR>
--------------------------------<BR>
<BR>
<BR>
cakṣuragrāhyatvaṃ ca<BR>
cākṣuṣanirūpitalaukikaviṣayatāśūnyatvam/ tvagindriyagrāhyatvaṃ ca<BR>
tvācanirūpitalaukikaviṣayatāvattvam/ nātaḥ 1pūrvavaddoṣaḥ/<BR>
guṇavibhājakatvaṃ ca vāyupratyakṣatāvādinavīnamate<BR>
vāyutvajātimādāya vāyāvativyāptivāraṇāya upāttam/<BR>
<BR>
<BR>
<b>pākaprakriyānirūpaṇam</b><BR>
<BR>
<BR>
[106] parāvṛttyādītyādinā rūpāntaraparigrahaḥ/<BR>
nanu [105] āmanikṣipte ghaṭa iti dīpikāvākye<BR>
saptamyantaghaṭapadasyottaratrānvayāsambhavāt asaṅgatirityato<BR>
yojanāmāha -- [106] ghaṭe āmanikṣipte satīti/ tathā ca<BR>
ghaṭapadottarasaptamyā āmasaṃyogor'thaḥ/ tasya<BR>
cottarakālīnatvasaṃbandhena śyāmaghaṭanāśe anvaya iti bhāvaḥ/<BR>
<BR>
<BR>
nanu paramāṇuṣu<BR>
rūpotpattau śyāmaghaṭanāśa iti dīpikāvākyāt śyāmaghaṭanāśe<BR>
paramāṇuniṣṭharūpotpattyuttarakālīnatvaṃ labhyate/ taccayuktam -<BR>
avayavināśānantarameva paramāṇuṣu rūpāntarotpatteḥ vaiśeṣikaiḥ<BR>
svīkārāt ato yojanayā anvayamāha -- [106] śyāmaghaṭanāśa ityādi/<BR>
jāti iti śeṣaḥ/ tathā ca nāśapadottarasaptamyāḥ utpattirarthaḥ/<BR>
tasyāścottarakālīnatvasambandhena rūpāntarotpattāvanvaya iti bhāvaḥ/<BR>
[106] svatantreṣviti/ viśakaliteṣvityarthaḥ/<BR>
ārambhakasaṃyogarahiteṣviti yāvat/ [106] aparāvayavīti/<BR>
pūrvavinaṣṭāvayavivyatiriktāvayavītyarthaḥ/ [106] ata<BR>
eveti/ avayavinyapi paramāṇuvat pākāṅgīkārādevetyarthaḥ/ nanu<BR>
<BR>
<BR>
so 'yaṃ ghaṭa iti<BR>
pratyabhijñāsājātyamavalambate/ nirvāpitāropitadīpe seyaṃ<BR>
dīpajvāleti pratyabhijñāvat na tvekasyā eva vyakteḥ kāladvayasambandham/<BR>
ato na virodha ityato dūṣaṇāntaramāha - [105] anantāvayavītyādi/ nāśādītyādinā<BR>
<BR>
<BR>
prāgabhāvaparigrahaḥ/<BR>
[107] vāraṇasambhavāditi/<BR>
vaijātyasyāvayavarūpājanyāvayavirūpavyāvṛttatvāditi bhāvaḥ/<BR>
<BR>
<BR>
--------------------------------<BR>
<BR>
<BR>
1. pūrvavaddoṣa iti/<BR>
cākṣuṣe upanayamaryādayā sparśatvasya, tvāce<BR>
gurutvasyopanayamaryādayā bhāne 'pi nāsambhavaḥ ativyāptirvetyarthaḥ/<BR>
<BR>
<BR>
--------------------------------<BR>
<BR>
<BR>
[107] yathāyogyamiti/ tathā ca<BR>
rūpādicatuṣṭayapadaṃ tādṛśacatuṣṭayānyatamaparamiti bhāvaḥ/<BR>
<BR>
<BR>
nanu udbhūtatvasya<BR>
jātirūpatāyā indriyalakṣaṇāvasare nirastatvāt atra ca<BR>
jātirūpatvokteḥ pūrvottaragranthavirodha ityāśaṅkya<BR>
matabhedanobhayagranthasaṅgatiriti tasya jātirūpatvamevetyāha - [107] udbhūtatvaṃ jātirityādinā/ guṇagateti/ guṇaghaṭitetyarthaḥ/<BR>
[107] na doṣaḥ - na pūrvotataragranthavirodha ityarthaḥ/ ayaṃ bhāvaḥ -<BR>
sāṅkaryasya jātibādhakatāyāṃ pramāṇabhūte dharmaśāstre<BR>
dravyagatasāṃkaryasyaiva jātibādhakatvokteḥ/<BR>
svādhikaraṇadravyavṛttitvasvābhāvādhikaraṇadravyavṛttitvasvādhikaraṇadravyavṛttyabhāvapratiyogitvatritayasaṃbandhena<BR>
jātiviśiṣṭatvarūpadravayaghaṭitajātisāṅkaryasyaiva<BR>
jātitvābhāvavyāpyatāyā upagamena jātibādhakatvaṃ svīkriyate/ na tu<BR>
guṇādisādhāraṇasvādhikaraṇaghaṭitajātisāṅkaryasyeti/<BR>
<BR>
<BR>
vastutastu<BR>
prāguktasambandhena dravyatvavyāpyajātiviśiṣṭatvameva<BR>
jātitvābhāvavyāpyamityupagamāt guṇatvavyāpyajātivaiśiṣṭyasya<BR>
cātathābhūtasya na jātibādhakatvamiti dhyeyam/<BR>
jātisāṅkaryasāmānyasyaiva jātibādhakatvamabhyupetya<BR>
prakṛtagranthamupapādayatāṃ matamāha - kecittviti/<BR>
āhurityanenāsvarasaḥ sūcitaḥ/ tadbījantūdbhūtatvasya<BR>
tattadanudbhūtatvābhāvakūṭarūpatve tasya gaganādisaṃyogasādhāraṇatayā<BR>
gaganādipratyakṣabhiyāpratyakṣaprayojakatvāsambhavāt udbhūtatvaṃ<BR>
pratyakṣaprayojakamitidīpikāgranthāsaṅgatiriti/<BR>
<BR>
<BR>
<b>parimāṇanirūpaṇam</b><BR>
<BR>
<BR>
[108] bhāvapradhāna iti/ bhāvaḥ pradhānaṃ<BR>
mukhyaviśeṣyaḥ yasminniti vyutpattyā dharmaniṣṭhamukhyatānirūpakatvaṃ<BR>
bhāvapradhānatvam, nirūpakatvaṃ ca jñānadvārakam, evaṃ<BR>
cāṇumahadādiśabdaḥ saṅgrahavākyasthaḥ aṇutvamahatvādikaṃ lakṣaṇayā<BR>
bodhayatīti bhāvaḥ/<BR>
<BR>
<BR>
<b>saṃyoganirūpaṇam</b><BR>
<BR>
<BR>
[110] sādhāraṇakāraṇatvena -<BR>
kāryatvāvacchinnakāryatānirūpitakāraṇatvena/ nanu<BR>
svātyantābhāvasamānādhikaraṇatvamavyāpyavṛttitvamiti dīpikāvākye<BR>
svapadasya yatrāvyāpyavṛttitvaṃ sthāpyam tadvyaktiparatāyā<BR>
āvaśyakatayā saṃyogādivyaktīnāmānantyāt<BR>
ekavyaktyupādāne 'paravyaktyasaṃgrahaḥ/ svātyantābhāvasamānādhikaraṇaṃ<BR>
yadyatsvaṃ tāvadanyatamatvaṃ tu sarvajñenaiva jñeyam, mahāgauravaṃ, ca ato<BR>
niṣkṛṣṭārthamāha -- [110] svapratiyogitvetyādi/ yadyapi<BR>
svātyantābhāvasamānādhikaraṇatvatādātmyobhayasaṃbandhena<BR>
prameyaviśiṣṭatvamanugatam, tathāpi<BR>
tādātmyādirūpādhikapadārthaniveśāt gauravamiti tadupekṣitam/<BR>
athātra<BR>
saṃyogādisambandhāvacchinnapratiyogitāka-ghaṭatvādyabhāvādyadhikaraṇe<BR>
samavāyādinā ghaṭatvādessattvāt tatrātivyāptiḥ/ na ca<BR>
tatsambandhāvacchinnapratiyogitākatadabhāvādhikaraṇe<BR>
tatsambandhenādheyatvasya vivakṣayā na doṣa iti vācyam/<BR>
yattvatattvānanugamena lakṣaṇasya tattadvyaktiviśramāpātāt/<BR>
<BR>
<BR>
na cābhāvaviśiṣṭatvaṃ<BR>
tat, vaiśiṣṭyaṃ ca svapratiyogitvasvaviśiṣṭādheyatvobhayasaṃbandhena/<BR>
ādheyatāyāṃ svavaiśiṣṭyaṃ<BR>
svapratiyogitāvacchedakasambandhāvacchinnatvasvādhikaraṇanirūpitatvobhayasaṃbandhena/<BR>
ato nānanugama iti vācyam, evamapi<BR>
saṃyogādisambandhāvacchinnapratiyogitākaghaṭatvādyabhāvasyāvyāpyavṛttitāprasaṅgāt/<BR>
svasya saṃyogādinā yo 'bhāvaḥ tadīyapūrvakṣaṇādivṛttitvaviśiṣṭa<BR>
svābhāvaniṣṭhapratiyogitāvacchedakasvarūpasaṃbandhena paṭādau<BR>
tatsattvāt/<BR>
<BR>
<BR>
na ca svasmin<BR>
svābhāvīyaṃ yatpratiyogitvaṃ tadavacchedakasaṃbandhena<BR>
svābhāvādhikaraṇavṛttitvaniveśāt nāyaṃ doṣaḥ iti vācyam/<BR>
yattvatattvānanugamasya durvāratvāt/<BR>
<BR>
<BR>
na ca<BR>
adhikaraṇatāviśiṣṭatvaṃ tat, vaiśiṣṭyaṃ ca<BR>
svāśrayāśrayatvasvaviśiṣṭādheyatvobhayasaṃbandhena/ ādheyatāyāṃ<BR>
svavaiśiṣṭyaṃ ca<BR>
svanirūpakābhāvādhikaraṇanirūpitatvasvāśrayāvacchedakasaṃbandhāvacchinnatvobhayasaṃbandhena/<BR>
adhikaraṇatā ca<BR>
<BR>
<BR>
svanirūpitapratiyogitātvasambandhāvacchinnā/ ato na ko 'pi<BR>
doṣaḥ/ yadvā pratiyogitāviśiṣṭatvaṃ tat, vaiśiṣṭyaṃ ca<BR>
svāśrayatvasvaviśiṣṭādheyatvobhayasaṃbandhena/ svavaiśiṣṭyaṃ ca<BR>
svāvacchedakasambandhāvacchinnatvasvanirūpakābhāvādhikaraṇanirūpitatvobhayasambandheneti<BR>
vācyam/<BR>
<BR>
<BR>
evamapi<BR>
dravyānyatvaviśiṣṭasattābhāvādāvativyāpteḥ/<BR>
tadabhāvarūpaviśiṣṭasattāyāḥ śuddhasattānatiriktatayā tadadhikaraṇe<BR>
ghaṭādau tatsattvāt/ na cābhāvatvaviśiṣṭatvaṃ adhikaraṇatāviśiṣṭatvaṃ<BR>
vā tat/ prathame vaiśiṣṭyaṃ ca<BR>
svanirūpitapratiyogitvasvaviśiṣṭādheyatvobhayasambandhena/<BR>
svavaiśiṣṭyaṃ ca<BR>
svāvacchinnādhikaraṇanirūpitatvasvanirūpitapratiyogitāvacchedakasambandhāvacchinnatvobhayasambandhena/<BR>
dvitīye adhikaraṇatā svanirūpitapratiyogitātvasambandhena/ vaiśiṣṭyaṃ<BR>
ca svāśrayāśrayatvasvaviśiṣṭādheyatvobhayasambandhena/ svavaiśiṣṭyaṃ ca<BR>
svanirūpakābhāvatvāvacchinnādhikaraṇanirūpitatvasvāśrayāvacchedakasambandhāvacchinnatvobhayasambandhena/<BR>
ato na doṣaḥ/ atra dravyānyatvaviśiṣṭasattābhāvo nāstītyapratyayāt<BR>
guṇādau tādṛśasattābhāvābhāvatvena vṛttyanupagamāditi vācyam/<BR>
evamapyabhāvatvasyānugatākhaṇḍopādhirūpatāyā anyatra vyavasthāpitatvena<BR>
tasya sarvatrābhinnatayā taddoṣatādavasthyāt/<BR>
<BR>
<BR>
atrocyate -<BR>
adhikaraṇatāviśiṣṭatvamavyāpyavṛttitvam/ adhikaraṇatā ca<BR>
svaviśiṣṭapratiyogitātvasambandhena/ svavaiśiṣṭyaṃ ca<BR>
svaviśiṣṭābhāvanirūpitatvasvanirūpita -<BR>
kiñciddharmāvacchinnaprakāratānirūpitasaṃsargatvobhayasambandhena/ abhāve<BR>
svavaiśiṣṭyaṃ ca svāśrayatva1svasetyādibhedavattvobhayasambandhena/<BR>
svādhikaraṇatā ca svāvacchedakatāsambandhena/<BR>
<BR>
<BR>
----------------------------------<BR>
<BR>
<BR>
1.<BR>
svasetyādibhedavattveti/<BR>
svādhikaraṇavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākapratiyogitākabhedavattvetyarthaḥ/<BR>
<BR>
<BR>
<BR>
----------------------------------<BR>
<BR>
<BR>
bhedapratiyogitāvacchedakatā ca ādheyatāsambandhena/<BR>
adhikaraṇatāviśiṣṭatvaṃ<BR>
svāśrayāśrayatvasvaviśiṣṭādheyatvobhayasambandhena/ svavaiśiṣṭyaṃ ca<BR>
svāśrayāvacchedakasambandhāvacchinnatvaviśiṣṭādhikaraṇanirūpitatvībhayasambandhena/<BR>
adhikaraṇe svavaiśiṣṭyaṃ ca svasetyādibhedavattvasambandhena/<BR>
svādhikaraṇatvaṃ ca svanirūpakaviṣayatāvacchedakatāsambandhena/<BR>
bhedapratiyogitāvacchedakatā<BR>
svarūpasambandhāvacchinnādheyatāvacchedakatāsambandhena/ yadyapi<BR>
kālikasambandhena ghaṭatvābhāvādiviśiṣṭasya dhvaṃsasya ghaṭādau<BR>
sambhavāt atiprasaṅgaḥ, tathāpi svaviśiṣṭādhikaraṇanirūpitatvasthāne<BR>
svaviśiṣṭādhikaraṇatāvannirūpitatvaṃ niveśyam/ svavaiśiṣṭyaṃ ca<BR>
svāvacchinnapratiyogitākabhedanirūpitatvasvasetyādibhedavattvobhayasambandhena/<BR>
bhedapratiyogitāvacchedakatā svaviśiṣṭāvacchedakatāsambandhena/<BR>
vaiśiṣṭyaṃ ca<BR>
svāśrayanirūpitasvarūpasambandhāvacchinnādheyatvanirūpitatvasvanirūpakaviṣayatāvacchedakatāvacchedakasambandhāvacchinnatvobhayasambandhena/<BR>
<BR>
<BR>
vastutastu<BR>
1pratiyogitāviśiṣṭatvamavyāpyavṛttitvam/ vaiśiṣṭyaṃ ca<BR>
svāśrayatvasvaviśiṣṭādheyatvobhayasambandhena/ svavaiśiṣṭyaṃ ca<BR>
svāvacchedakasambandhāvacchinnatvasvāvacchedakadharmāvacchinnatvasvanirūpakābhāvādhikaraṇanirūpitatvatritayasambandhena/<BR>
2tena viśiṣṭasattvasya nāvyāpyavṛttitvamiti dhyeyam/<BR>
<BR>
<BR>
---------------------------------<BR>
<BR>
<BR>
1.<BR>
pratiyogitāviśiṣṭatvamityādi/ pratiyogitā kapisaṃyoganiṣṭhā<BR>
tadviśiṣṭatvaṃ kapisaṃyoge svāśrayatvasaṃbandhenāsti, kapisaṃyogasya<BR>
pratiyogitāśrayatvāt/ evaṃ<BR>
pratiyogitāvacchedakasamavāyasaṃbandhāvacchinnā<BR>
pratiyogitāvacchedakakapisaṃyogatvāvacchinnā<BR>
pratiyogitānirūpakakapisaṃyogābhāvādhikaraṇavṛkṣanirūpitā ca<BR>
kapisaṃyoganiṣṭhādheyatā bhavati iti tritayasaṃbandhena<BR>
pratiyogitāviśiṣṭamādheyatvaṃ ca kapisaṃyoge 'stīti<BR>
kapisaṃyogasyāvyāpyavṛttitvam/<BR>
<BR>
<BR>
2. tena<BR>
viśiṣṭasattvasyeti/ viśiṣṭasattāniṣṭhāyāḥ<BR>
viśiṣṭasattāniṣṭhapratiyogitānirūpakābhāvādhikaraṇaguṇanirūpitādheyatāyāḥ<BR>
pratiyogitāvacchedakaviśiṣṭasattātvāvacchinnatvavirahāt<BR>
uktatritayasambandhena pratiyogitāviśiṣṭatvābhāvāditi bhāvaḥ<BR>
<BR>
<BR>
----------------------------------<BR>
<BR>
<BR>
<b>vibhāganirūpaṇam</b><BR>
<BR>
<BR>
[111] kecidityasvarasassūcitaḥ/ tadbījantu<BR>
janyamātrasya kālatvapakṣe janyarūpādāvativyāptiriti/ pare tvityādi/<BR>
atra cāvacchinnāntena janyatāviśeṣaṇena ghaṭitamekaṃ lakṣaṇam/<BR>
samavāyasambandhāvacchinnatvena kāraṇatāviśeṣaṇena ghaṭitamaparaṃ<BR>
lakṣaṇam iti vivekaḥ/ anyathā ekatra lakṣaṇe ubhayaniveśane<BR>
prayojanābhāvāt/ tattaddhvaṃsavyaktitvāvacchinnaṃ prati tādātmyena<BR>
tattatpratiyogivyakteḥ kāraṇatayaiva saṃyogā - [dya] (di)tivyāptivāraṇāditi bodhyam/<BR>
<BR>
<BR>
nanu kāryasāmānyaṃ<BR>
prati tādātmyena hetubhūte kālādau ativyāptivirahāt<BR>
guṇapadavaiyarthyamityāśaṅkāṃ tasya<BR>
darśitārthatātparyagrāhakatvopagamena pariharati - [111] etattātparyeti/<BR>
<BR>
<BR>
<b>paratvāparatvanirūpaṇam</b><BR>
<BR>
<BR>
nanu<BR>
parāparavyavahārāsādhāraṇakāraṇe paratvāparatve iti<BR>
saṅgrahavākyāt ubhayavyavahārāsādhāraṇakāraṇatvamubhayalakṣaṇamiti<BR>
labhyate/ taccāsambhavi, paratvādeḥ<BR>
pratyekamaparavyavahārādyasādhāraṇakāraṇatvavirahāt, ato vyācaṣṭe -<BR>
[112] dīpikāyāṃ paravyavahāretyādi/ asamavāyikāraṇatvamātrasya<BR>
gurutvalakṣaṇatve tantudvayasaṃyogādāvativyāptiḥ/ patanakāraṇatvasya<BR>
tathātve 'pi āśrayatayā patanasamavāyikāraṇe phalādāvativyāptiḥ<BR>
sphuṭaivetyālocyādyapadasya kṛtyamāha - [113] dvitīyādīti/<BR>
nanvādyatvamihādau bhavamiti vyutpattyā pūrvakālotpannatvaṃ, tacca<BR>
dvitīyādipatanasyāpi tṛtīyādipatanapūrvakālotpannatayā akṣatamiti<BR>
kathaṃ tadvāraṇasambhava ityata ādyatvamanyādṛśaṃ nirvakti - [111] prakāśikāyām ādyatvamiheti/ svasamānādhikaraṇetyādi/ athātra<BR>
svapadamanuyogiparam vā pratiyogiparam vā/ nādyaḥ,<BR>
ādyapatanavyaktīnāmānantyāt/ tenaikopādāne itarāsaṅgrahāt/<BR>
svasamānādhikaraṇapatanapratiyogikadhvaṃsāsamānakālīnaṃ yadyatsvaṃ<BR>
tāvadanyatamattvaṃ tu asarvajñadurjñeyam/ anyatamattvaghaṭakabhedānāṃ mitho<BR>
viśeṣaṇaviśeṣyabhāve vinigamanāvirahaśca/ nāpyuttaraḥ,<BR>
tādṛśayatkiñcidekapatanavyaktibhedasya dvitīyādipatanasādhāraṇatvāt/<BR>
tādṛśaṃ yadyatsvaṃ tattadvyaktitvāvacchinnabhedakūṭavattvasya<BR>
tāvadanyatamatvāvacchinnabhedavattvasya vā prāguktadoṣadūṣitatvāt/<BR>
<BR>
<BR>
atrocyate -<BR>
1tādātmyasvasamānādhikaraṇapatanapratiyogikadhvaṃsasamānakālīnatvasambandhāvacchinnasvaniṣṭhāvacche-<BR>
<BR>
<BR>
<BR>
dakatākapratiyogitākabhedavattvobhayasambandhena<BR>
patanaviśiṣṭatvamādyatvamiti anuyogini svatvāntarbhāve<BR>
sthūlānugamaḥ/<BR>
2svasamānādhikaraṇapatanadhvaṃsasamānakālīnatvasambandhāvacchinnasvapratiyogitāvacchedakatvāśrayatvobhayasaṃbandhenabhedaviśiṣṭatvamiti<BR>
sūkṣmānugamaḥ/ 3pratiyogini svatvādare tu<BR>
svasamānādhikaraṇapatanadhvaṃsasamānakālikatvavādātmyobhayasaṃbandhena<BR>
patanaviśiṣṭānyatvamiti sthūlānugamaḥ/<BR>
4svasamānakālīkatvasvasamānādhikaraṇapatanapratiyogikatvasambandhāvacchinnādheyatvobhayasambandhena<BR>
<BR>
<BR>
<BR>
---------------------------------<BR>
<BR>
<BR>
1. tādātmyetyādi svaṃ<BR>
prathamapatanaṃ tatsamānādhikaraṇam yat dvitīyapatanaṃ<BR>
taddhvaṃsasamānakālikatvaṃ prathamapatane nāstīti<BR>
tādṛśasamānanakālikatvasambandhena svavadbhinnatvasya svatādātmyasya ca<BR>
prathamapatane sattvāt tasya ādyatvopapattiḥ/<BR>
<BR>
<BR>
2.<BR>
svasamānādhikaraṇetyādi/ prathamasvaśabdaḥ ādyapatanaparaḥ/ dvitīyasvaśabdaḥ<BR>
ādyapatanavadbhedaparaḥ/ ādyapatanasamānādhikaraṇaṃ yat dvitīyapatanaṃ<BR>
tatpratiyogikadhvaṃsasamānakālikatvasambandhena yaḥ ādyapatanavadbhedaḥ<BR>
tadāśrayatvaṃ tatpratiyogitāvacchedakatvaṃ cādyapatane 'stīti samanvayaḥ/<BR>
<BR>
<BR>
3. pratiyoginītyādi/<BR>
svaṃ dvitīyapatanaṃ tatsamānādhikaraṇaṃ yat prathamapatanaṃ<BR>
taddhvaṃsasamānakālikatvaṃ tādātmyaṃ ca dvitīyapatane 'stīti<BR>
uktobhayasambandhena dvitīyapatanaviśiṣṭaṃ tadeva, tadanyatvaṃ<BR>
prathamapatane 'stīti samanvayo bodhyaḥ/<BR>
<BR>
<BR>
4.<BR>
svasamānakālikatvetyādi/ dhvaṃsapadena prathamapatanadhvaṃso grāhyaḥ/<BR>
tadviśiṣṭatvaṃ dvitīyapatane tadanyatvaṃ prathamapatana iti samanvayo<BR>
vācyaḥ/ tathāhi - prathamasvapadaṃ prathamapatanadhvaṃsaparam/<BR>
tādṛśadhvaṃsasamānakālikatvaṃ dvitīyapatane 'sita/ dvitīyasvapadaṃ<BR>
dvitīyapatanaparam/ dvitīyapatanaṃ hi<BR>
svasamānādhikaraṇapatanapratiyogikatvasambandhena prathamapatanadhvaṃse 'sti<BR>
iti dvitīyapatananiṣṭhā prathamapatanadhvaṃsanirūpitā ādheyatā<BR>
svasamānādhikaraṇapatanapratiyogikatvasambandhāvacchinnā bhavati/ tathā ca<BR>
<BR>
<BR>
tādṛśādheyatāsambandhena prathamapatanadhvaṃsaviśiṣṭaṃ dvitīyapatanaṃ<BR>
tadanyatvamādyapatane iti bodhyam/<BR>
<BR>
<BR>
-----------------------------------<BR>
<BR>
<BR>
dhvaṃsaviśiṣṭānyatvamiti sūkṣmānugamaḥ/ tādṛśādheyatvasthāne<BR>
1svapratiyogipatanasamānādhikaraṇatvaṃ vā niveśyamiti na ko 'pi<BR>
doṣaḥ/ evamanyatrāpi/ yadyapi vṛkṣāt saudhe patitasya phalādeḥ<BR>
saudhātpatanadaśāyāṃ tatra niruktamādyatvamasambhavi/ tathāpi tatra<BR>
saudhāvadhikapatanaṃ tādṛśaphalādigatam na tāvat sāmānyata ādyam,<BR>
parantu saudhāvadhikapataneṣu prāthamikapatanasyādyatvaṃ sambhavati/ tacca<BR>
svasamānādhikaraṇasaudhāvadhikapatanadhvaṃsamānakālīnatvādirūpamityavadhiviśeṣaghaṭitamādyatvaṃ<BR>
vācyam/ evaṃ ca vṛkṣāvadhikapatanasya<BR>
svasamānādhikaraṇavṛkṣāvadhikapatanaprāgabhāvāsamānākālīnatvādirūpaṃ<BR>
avadhiviśeṣaghaṭitameva caramatvaṃ nirvācyam/<BR>
prakāśikoktamavadhiviśeṣāghaṭitamādyatvantu<BR>
sambhavasthalābhiproyaṇetyavadheyam/<BR>
<BR>
<BR>
<b>śabdanirūpaṇam</b><BR>
<BR>
<BR>
dīpikāyām [113] guṇapadamiti/ na caivamadṛṣṭavāraṇāya<BR>
piṇḍībhāvāsādhāraṇakāraṇatvasya vivakṣaṇīyatayā guṇapadamiti<BR>
vyarthamiti vācyam/ asamavāyikāraṇabhūtacūrṇādivāraṇāya<BR>
tadāvaśyakatvāt/ prakāśikāyām [113] piṇḍībhāvassaṃyogaviśeṣa iti/ dhāraṇakarṣaṇādiyogya<BR>
ityarthaḥ/ śabdamātre ākāśasya samavāyikāraṇatāyāḥ spaṣṭatvādāha -<BR>
[113] ādye asamavāyikāraṇamityādi/<BR>
<BR>
<BR>
<b>buddhinirūpaṇam</b><BR>
<BR>
<BR>
nanu [114] sarvavyavahāraheturjñānaṃ buddhiriti saṃgrahavākye<BR>
sarvavyavahārahetutvaṃ buddhilakṣaṇaṃ phalitam/ tacca na ghaṭate/<BR>
śukādyuccaritavyavahārahetutvasya buddhāvabhāvāt/<BR>
bubodhayiṣādhīnavyavahāraṃ prati hetutvoktyā vyabhicāravirahe 'pi<BR>
yena jñānena pratibandhakavaśāt vyavahāro na janitaḥ tasya<BR>
vyavahāropadhāyakatvābhāvāt tatrāvyāptiḥ/<BR>
svarūpayogyatārūpahetutvasya niveśe 'pi ghaṭādijñāneṣu<BR>
paṭādivyavahārahetutvābhāvāt naikajñānasya<BR>
sarvavyavahārahetutvamityata āha - [114] jñānatvamātraṃ lakṣaṇamiti/<BR>
nanu tarhiṃ saṅgrahe sarvavyavahāraheturiti<BR>
<BR>
<BR>
----------------------------------<BR>
<BR>
<BR>
1. svapratiyogīti/ atra<BR>
svapadaṃ prathamapatanadhvaṃsaparam/ tatpratiyogi prathamapatanam,<BR>
tatsamānādhikaraṇatvaṃ dvitīyapatane/<BR>
<BR>
<BR>
----------------------------------<BR>
<BR>
<BR>
kimarthamuktamityatrāha -<BR>
idaṃ ceti/ [114] saṃskārasya trividhatvāditi/ tathā ca iha<BR>
saṃskārapadena vegasthitasthāpakayorvivakṣaṇe smṛtāvasambhava iti<BR>
bhāvaḥ/ [114] bhāvanākhya itīti/ tathā ca bhāvanāyāḥ<BR>
smṛtihetutvāt nāyaṃ doṣa iti bhāvaḥ/ [114] saṃskārajanyatvasya sattveneti/ ayaṃ bhāvaḥ - jñānapratyāsatteḥ<BR>
anudbuddhasaṃskārānyasaviṣayakatvena hetutvamāvaśyakam, anyathā<BR>
icchādyanuvyavasāyena ghaṭādibhānānupapatteḥ/ evaṃ ca saṃskārasyāpi<BR>
upanayavidhayā hetutvamiti saṃskārajanayatvamiti tena<BR>
nānumityādāvativyāptiṃriti bhāvaḥ/ [114] tathāpi cakṣurādīti/ na<BR>
cātra manojanyatvābhāvāniveśe 'yo 'haṃ ghaṭamadrākṣam so 'haṃ<BR>
idānīṃ spṛśāmi' imi mānasapratyabhijñāyāmativyāptiḥ/ tanniveśe<BR>
tvasambhavaḥ/ jñānasāmānye manasaḥ karaṇatvāt/ evaṃ cakṣurādeḥ<BR>
kālādividhayā smṛtihetutvādasambhavaśceti vācyam/<BR>
cākṣuṣatvamānasatvādirūpajātyavacchinnapratiyogitākabhedakūṭavattvasya<BR>
pratyakṣatvāvacchinnapratiyogitākabhedasya vā niveśyatvāt/<BR>
<BR>
<BR>
idamatra cintyam -<BR>
mātrapadaghaṭitayathāśrutaśabdalabhyasya<BR>
saṃskāretaranirūpitajñānatvavyāpyadharmāvacchinnajanyatāśūnyatvasya<BR>
laghoḥ niveśenaivopapattau uktarītyā bhedaniveśe<BR>
udakṣaratāpattiriti/<BR>
<BR>
<BR>
<b>yathārthānubhavalakṣaṇam</b><BR>
<BR>
<BR>
jñānatvaniveśenāpīcchādivāraṇasambhavādāha - smṛtīti/ [116] etatphalamanubhavatvaniveśaprayojanam/ [116] yatretīt i/ atra ca 'ghaṭapaṭobhayaṃ ghaṭa' ityādijñānānāmapi<BR>
āṃśikapramātvasyeṣṭatvāt na tatrātivyāptiśaṅketi bhāvaḥ/<BR>
<BR>
<BR>
kecittu-'ghaṭapaṭobhayaṃ<BR>
ghaṭa'ityādijñānasyālakṣyatve 'pi tatra nātiprasaṅgaḥ/<BR>
tatsambandhāvacchinnatadadhikaraṇatāvacchedakadharmāvacchinnaviśeṣyatāniveśāt<BR>
tatpratiyogikatatsambandhānuyogitāvacchedakadharmāvacchinnaviśeṣyatāniveśādvā<BR>
ghaṭapaṭobhayatvādeḥ niruktādhikaraṇatānavacchedakatvāt<BR>
niruktānuyogitānavacchedakatvācca tādṛśobhayatvādeḥ<BR>
tādṛśādhikaraṇatādinyūnavṛttitvāt/ na ca<BR>
nirdharmitāvacchedakakapramāyāmavyāptirita vācyam/<BR>
tādṛśādhikaraṇatādyata vacchedakadharmānavacchinnaviśeṣyatāniveśāt/ na<BR>
ca tathā<BR>
<BR>
<BR>
sati<BR>
nirdharmitāvacchedakakabhrame 'tivyāptiriti vācyam/<BR>
tādṛśabhramasyāprāmāṇikatvāt - ityāhuḥ/<BR>
<BR>
<BR>
tadasat -<BR>
rajatatvādinā śuktyādyavagāhinaḥ rajatatvādyaṃśe<BR>
nirdharmitāvacchedakakasya iha rajatamastīdyākārakasya<BR>
bhrāntajanānāmanubhavasiddhatvāt uktapariṣkāre tatrātivyāpteḥ<BR>
durvāratvāt/<BR>
<BR>
<BR>
anye tu -<BR>
prasaktādhikaraṇatādyavacchedakadharmānavacchinnatvāvacchinnatvobhayābhāvasya<BR>
viśeṣyatāyāṃ niveśāt uktarītyā 'ghaṭapaṭobhayaṃ ghaṭa' ityādibhrame<BR>
nātiprasaṅgaḥ/ nāpi nirdharmitāvacchedakapramāyāmavyāptiḥ/ yattu -<BR>
vyāsajyavṛttidharmānavacchinnaviśeṣyatāniveśāt neyamativyāptiriti<BR>
- tattuccham/ 'etadghaṭatadghaṭobhayaṃ ghaṭa' iti<BR>
pramāyāmavyāpteriti vadanti/ tadapyasat/ uktāvyāpterevāvaraṇāt/<BR>
etadghaṭatadghaṭobhayatvādeḥ ghaṭatvādinyūnavṛttitayā<BR>
ghaṭatvādyadhikaraṇatānirūpitasvarūpasambandharūpāvacchedakatve<BR>
mānābhāvāt tadanyūnānatiprasaktasyaiva tadavacchedakatvopagamāt/<BR>
anthā anantānāṃ tādṛśobhayatvādīnāṃ tadavacchedakatve<BR>
mahāgauravaprasaṅgāt/ anitiriktavṛttitvarūpatadavacchedakatvaniveśe<BR>
dravyatvādisāmānādhikaraṇyamātreṇa ghaṭatvādyavagāhinyāṃ 'dravyaṃ ghaṭa'<BR>
ityādi pramāyāmavyāpteḥ/<BR>
<BR>
<BR>
[116] nanu tadvatītyasyetyādi/<BR>
nirūpakatāsambandhasya<BR>
vṛttyanavacchedakatvenābhāvapratiyogitānavacchedakatayā<BR>
nañarthānvayānupapatteḥ viśeṣyatārthakatvāsambhavādāha- [115] saptamyartho viśeṣyitvamiti/ yadvā bhūtalaṃ vahnimāt, parvato<BR>
ghaṭavānityādi samūhālambanato vailakṣaṇyasiddhaye parvato<BR>
vahnimānityādijñāne viśeṣyatvaprakāratvayoḥ nirūpyanirūpakabhāvaḥ<BR>
svīkārya ityekaṃ matam/ tannirūpitaviṣayitārūpayoḥ<BR>
viśeṣyitvaprakāritvayoravacchedyāvacchedakabhāvastathetyaparaṃ matam/<BR>
tatra dvitīyamatamanusṛtyāha - viśeṣyitvamiti/ atra ca viśeṣyatāyāḥ<BR>
saptamyarthatve prakāratāviśiṣṭaviśeṣyatānirūpakānubhavatvaṃ<BR>
pramātvam/ viśeṣyitāyāstadarthatve tu<BR>
prakāritāviśiṣṭaviśeṣyitāvadanubhavatvaṃ tat/ prathame vaiśiṣṭyaṃ ca<BR>
1svāvacchedakasaṃbandhena svāśrayavanniṣṭhatvasvanirūpitatvobhayasambandhena/<BR>
dvitīye vaiśiṣṭyaṃ ca<BR>
svāvacchinnatvasvanirūpitaprakāratāviśiṣṭaviśeṣyatānirūpitatvobhayasambandhena/<BR>
prakāratāvaiśiṣṭyaṃ ca<BR>
svāvacchedakasambandhenasvāśrayavanniṣṭhatvasambandheneti/ dhyeyam/ [116] tadvatīsyasya tatsaṃbandhinītyartha iti/ prathame<BR>
prakāratāviśiṣṭaviśeṣyatānirūpakānubhavatvam/ vaiśiṣṭyaṃ ca<BR>
2svanirūpitatvasvaviśiṣṭapratiyogitānirūpitānuyogitāśrayaniṣṭhatvobhayasaṃbandhena/<BR>
<BR>
<BR>
<BR>
---------------------------------<BR>
<BR>
<BR>
1. svāvacchedaketyādi/<BR>
rajate idaṃ rajatamiti jñāne samanvayaḥ kriyate/ svaṃ<BR>
rajatatvaniṣṭhaprakāratā tadavacchedakasaṃbandhaḥ samavāyaḥ tena saṃbandhena<BR>
prakāratāśrayarajatatvavat rajataṃ tanniṣṭhatvaṃ viśeṣyatāyām, evaṃ svaṃ<BR>
rajatatvaniṣṭhaprakāratā tannirūpitattvaṃ ca viśeṣyatāyām iti<BR>
tādṛśaviśeṣyatānirūpakānubhavatvaṃ idaṃ rajatamiti jñāne 'stīti/<BR>
dvitīyānugame svaṃ prakāritā rajatatvaniṣṭhaprakāratānirūpitā<BR>
jñānaniṣṭha tadavacchinnatvaṃ<BR>
ratajaniṣṭhaviśeṣyatānirūpitajñānaṣṭhiviśeṣyitāyāmasti, evaṃ svaṃ<BR>
prakāritā tannirūpitā yā rajatatvaniṣṭhā prakāratā<BR>
tadavacchedakasamavāyasambandhena<BR>
prakāratāśrayarajatatvanniṣṭhaviśeṣyatānirūpitatvaṃ ca<BR>
viśeṣyitāyāmasti,<BR>
<BR>
<BR>
tadāśrayānubhavatvam<BR>
idaṃ rajatamiti pramāyāmastīti samanvayaḥ/<BR>
<BR>
<BR>
2.<BR>
svanirūpitatvetyādi/ svaṃ rajatatvaniṣṭhaprakāratā tannirūpitatvaṃ<BR>
rajataniṣṭhaviśeṣyatāyām/ evaṃ svaṃ prakāratā tadviśiṣṭā<BR>
rajatatvaniṣṭhā pratiyogitā (samavāyasaṃbandhanirūpitā) tannirūpitā<BR>
anuyogitā rajataniṣṭhā rajatatvasamavāyaṃ prati<BR>
rajatasyānuyogitvāt tadāśrayarajataniṣṭhatvaṃ viśeṣyatāyām/<BR>
rajatatvaniṣṭhaprakāratāvaiśiṣṭyaṃ ca<BR>
rajatatvaniṣṭhapratiyogitāyamevamupapādanīyam - svaṃ prakāratā<BR>
svāśrayaḥ rajatatvaṃ tanniṣṭhatvaṃ pratiyogitāyām/ evaṃ svaṃ prakāratā<BR>
tasyāḥ svāvacchedakatāvacchedakatāsaṃbandhenādhikaraṇaṃ samavāyatvaṃ,<BR>
tanniṣṭho yo bhedaḥ svanirūpakatāvacchedakatāsaṃbandhena<BR>
pratiyogitāvadbhedo na bhavati, samavāyasya<BR>
rajatatvaniṣṭhapratiyogitānirūpakatayā samavāyatve<BR>
rajatatvaniṣṭhapratiyogitānirūpakatāvacchedakatvasattvāt tena<BR>
saṃbandhena pratiyogitāvati samavāyatve tadvadbhedāsaṃbhavāt/ api<BR>
tu anyo bhedaḥ tatpratiyogitāvacchedakatvaṃ pratiyogitāyāṃ<BR>
nāstīti svasamānādhikaraṇabhedapratiyogitāvacchedakatvasaṃbandhena<BR>
svavadbhinnatvarūpaṃ svasetyādibhedavattvaṃ ca pratiyogitāyāmasti/<BR>
tathā yoktobhayasaṃbandhena prakāratāviśiṣṭā pratiyogitā bhavatīti/<BR>
evamuttaratrāpi ūhanīyam/<BR>
<BR>
<BR>
----------------------------------<BR>
<BR>
<BR>
pratiyogitāyāṃ<BR>
svavaiśiṣṭyaṃ ca svāśrayaniṣṭhatvasvasetyādibhedavattvobhayasambandhena/<BR>
svādhikaraṇatvaṃ ca svāvacchedakatāvacchedakatāsambandhena/<BR>
bhedapratiyogitāvacchedakatāsvanirūpakatvīyavilakṣaṇāvacchedakatāsambandhena/<BR>
tena samavāyaikyavādiprācīnamate 'vāyuḥ samavāyena rūpavān' iti<BR>
bhrame nātivyāptiḥ/ na vā 'guṇādyanyatvaviśiṣṭasattāvān guṇa'<BR>
ityādibhrame viśiṣṭanirūpitatvāvacchinnasamavāyasya<BR>
saṃsargatāpakṣe 'tivyāptiḥ/ yadyapi saṃyogasamavāyādīnāṃ svarūpataḥ<BR>
saṃsargatāpakṣe 'sambhavaḥ, tathāpi tanmate<BR>
svāvacchedakasaṃbandhanirūpitatvameva pratiyogitāyāṃ niveśyam/<BR>
viśiṃṣṭasattāvāniti bhrame tu<BR>
vaiśiṣṭyāvacchinnasamavāyaniṣṭhanirūpakatākādhikaraṇatāyā eva<BR>
vilakṣaṇāyāḥ saṃsargatvamiti<BR>
<BR>
<BR>
nātiprasaṅgaḥ/ yadi<BR>
caivaṃ sati saṃyogasamavāyobhayasambandhena<BR>
ghaṭatvādiprakārakajñāne 'tivyāptiḥ<BR>
tādṛśobhayasambandhāvacchinnaprakāratāmādāya durvāretyucyate/ tadā<BR>
pratiyogitāyāṃ svavaiśiṣṭyaṃ ca<BR>
svāśrayaniṣṭhatvasvasetyādibhedavattvobhayasambandhena/ svādhikaraṇatā<BR>
svāvacchedakasaṃsargatāsambandhena/ bhedapratiyogitāvacchedakatā<BR>
svanirūpakatāsambandhena/<BR>
<BR>
<BR>
yattu -<BR>
pratiyogitāyāṃ svavaiśiṣṭyaṅghaṭakatayā<BR>
svāvacchedakaparyāptāvacchedakatāvatvaṃ niveśyam/ tacca<BR>
svasetyādibhedavattvaparyavasitam/ svādhikaraṇāvacchedakatā ca<BR>
avacchedakatāsambandhena na<BR>
caivamanavacchinnaghaṭatvādiprakāratākapramāyāmavyāptiriti vācyam/<BR>
niruktasvasetyādisambandhena svavaiśiṣṭyamaniveśya<BR>
svasamānādhikaraṇabhedapratiyogitāvacchedakatvasambandhāvacchinnasvani ṣṭhapratiyogitākātyantābhāvavattvasambandhena<BR>
svavaiśiṣṭyaniveśanādoṣāt/ anavacchinnaprakāratāṃ pratyuktasaṃbandhasya<BR>
vyadhikaraṇatvāt/ tathā ca viśiṣṭasattāvā niti bhrame nātiprasaṅgaḥ/<BR>
atha vā pratiyogitāyāṃ svavaiśiṣṭyaṃ ca<BR>
svāśrayaniṣṭhatvasvāvacchedakasambandhanirūpitatvasvaniṣṭhabhedapratiyogitāvacchedakatvatritayasaṃbandhena/<BR>
avacchedakatvaṃ svaviśiṣṭadharmāvacchinnatvasambandhena/ svavaiśiṣṭyaṃ<BR>
cāvacchedakatāsambandhāvacchinnasvaniṣṭhāvacchedakatākapratiyogitākabhedavattvasambandhena/<BR>
svānavacchedakadharmānavacchinnatvaṃ tu na śakyaniveśam/<BR>
svānavacchedakatvasya svāvacchedakabhinnatvarūpatve<BR>
svāvacchedakāprasiddhyā prāguktapramāyāmavyāpteḥ/<BR>
avacchedakasaṃbandhāvacchinnasvaniṣṭhapratiyogitākābhāvarūpatve 'pi<BR>
pratiyogitāyāṃ tādṛśadharmāvacchinnatvasattvane taddoṣānirāsāditi/<BR>
<BR>
<BR>
tanna/<BR>
'viśiṣṭasattāvān guṇa' ityādibhrame 'tivyāpteḥ/<BR>
guṇādyanyatvopalakṣitasattāvān guṇa ityādijñānasya pramārūpatāyāḥ<BR>
sarvasaṃmatatayā guṇādyanyatvavaiśiṣṭyasyāpi<BR>
guṇādinirūpitādheyatāvacchedakatvānapāyāt/<BR>
ādheyatādiviśeṣaṇasyaiva ādheyatādyavacchedakatvāt/ ata eva<BR>
viśiṣṭābhāvapratiyogitāvacchedakasambandhatvādikaṃ<BR>
viśiṣṭanirūpitatvāvacchinnasamavāyasyopalakṣitābhāvapratiyogitāvacchedakasambandhatvādikam<BR>
anavacchinnasamavāyasya ca svīkṛtaṃ gadādhareṇa siddhāntalakṣaṇe/ anyathā<BR>
viśeṣaṇasya pratiyogitāvacchedakatvatadabhāvābhyāmeva<BR>
viśiṣṭābhāvopalakṣitābhāvayoḥ vailakṣaṇyanirvāhe darśitarītyā<BR>
tadupapādanasyāsaṅgatatvāpātāt/<BR>
<BR>
<BR>
guṇādyanyatvaviśiṣṭasattāvānityākārakaguṇādyanyatvavaiśiṣṭyopalakṣitasamavāyasaṃsargakapratītyāderaprāmāṇikatayā<BR>
manmate<BR>
<BR>
<BR>
darśitadoṣānavakāśāt/ anyathā uktarītyā avyavasthāpattyā<BR>
siddhāntalakṣaṇavirodhāpatteriti dhyeyam/<BR>
<BR>
<BR>
[116] pramāṇāntaratāpatteriti/<BR>
pratyakṣādicatuṣṭayātiriktapramāṇatāpatterityarthaḥ/<BR>
bhāvanārūpasaṃskārātmakavyāpāravattve sati asādhāraṇakāraṇatvasya tatra<BR>
sattvāditi bhāvaḥ/<BR>
<BR>
<BR>
<b>ayathārthānubhavanirūpaṇam</b><BR>
<BR>
<BR>
[119] saṅgrahe tadabhāvavatītyādi/ atra ca<BR>
prakāratāviśiṣṭaviśeṣyatānirūpakatvaviśeṣitaṃ<BR>
prakāritāviśiṣṭaviśeṣyitāvattvaviśeṣitaṃ vānubhavatvaṃ bhramatvam/<BR>
prathame vaiśiṣṭyaṃ ca<BR>
1svaviśiṣṭaikamātravṛttidharmāvacchinnapratiyogitākābhāvavanniṣṭhatvasvan irūpitatvobhayasambandhena/<BR>
svavaiśiṣṭyaṃ ca<BR>
1svaviśiṣṭaikamātravṛttidharmāvacchinnapratiyogitākābhāvavanniṣṭhatvasvan irūpitatvobhayasambandhena/<BR>
svavaiśiṣṭyaṃ ca<BR>
svāvacchedakasambandhāvacchinnatvasvāśrayaniṃṣṭhatvobhayasambandhena/ dvitīye<BR>
vaiśiṣṭyaṃ coktarītyā 2svayamūhyam/ atra saṃsargamadhye svāśraye<BR>
vyāpyavṛttitvasya niveśanīyatayā<BR>
nāvyāpyavṛttiprakārakapramāyāmatiprasaṅgaḥ/ vastutastu<BR>
<BR>
<BR>
niravacchinnādhikaraṇatāyāmabhāvīyatvena niveśāt na ko 'pi<BR>
doṣa iti sāram/ svābhāvasya svāvacchedakatayā bhrame<BR>
bhānavirahādāha - dīpikāyām [120] saṃyogābhāveti/ nanu<BR>
tadabhāvāvacchedakadeśāvacchinnaviśeṣyatetyādibhramalakṣaṇasya śuktāvidaṃ<BR>
rajatamityādivyāpyavṛttirajatatvādiprakārakabhrame 'vyāptirityaha āha -<BR>
[120] atredamavadheyamityādi/ idamatra cintanīyam -<BR>
prakāratāviśiṣṭaviśeṣyatānirūpakānubhavatvamiti rītyā<BR>
vyāpyāvyāpyavṛttiprakārabhede 'pi lakṣaṇekyasya suvacatayā tadbhedena<BR>
lakṣaṇabhedavarṇanamayuktatamam/ vaiśiṣṭyaṃ ca<BR>
3svanirūtipatvasvaviśiṣṭādhikaraṇaniṣṭhatvobhayasambandhena/<BR>
svavaiśiṣṭyaṃ ca svaviśiṣṭābhāvavattāsambandhena/ svavaiśiṣṭyaṃ ca abhāve<BR>
svāvacchedakasambandhena<BR>
svāśrayānadhikaraṇavṛttitvasvaviśiṣṭapratiyogitākatvobhayasambandhena/<BR>
svavaiśiṣṭyaṃ ca<BR>
svāvacchedakasambandhāvacchinnatvasvāśrayaniṣṭhatvobhayasambandhena/<BR>
<BR>
<BR>
---------------------------------<BR>
<BR>
<BR>
1. svaviśiṣṭeti/<BR>
svaviśiṣṭetyasya ekamātravṛttidharmāvacchinnapratiyogitāyāmanvayaḥ/<BR>
tathā ca svaṃ rajatatvaniṣṭhaprakāratā tadavacchedakasaṃbandhaḥ<BR>
samavāyasaṃbandhaḥ tadavacchinnā rajatatvaniṣṭhā pratiyogitā evaṃ sā<BR>
prakāratāśrayaniṣṭhā ca bhavati iti prakāratāviśiṣṭā pratiyogitā<BR>
rajatatvatvarūpaikamātravṛttidharmāvacchinnā tannirūpābhāvavanniṣṭhatvaṃ<BR>
viśeṣyatāyāmiti rītyā samanvayaḥ kāryaḥ/<BR>
<BR>
<BR>
2. svayamūhyamiti/<BR>
prakāritāviśiṣṭaviśeṣyitāvadanubhavatvaṃ bhramatvam/ vaiśiṣṭyaṃ ca<BR>
svāvacchinnasvanirūpitaprakāratāviśiṣṭaviśeṣyatānirūpitatvobhayasaṃbandhena/<BR>
viśeṣyatāyāṃ prakāratāvaiśiṣṭyaṃ ca<BR>
svaviśiṣṭaikamātravṛttidharmāvacchinnapratiyogitākābhāvavanniṣṭhatvasvani rūpitatvobhayasaṃbandhena/<BR>
pratiyogitāyāṃ svaviśiṣṭatvaṃ ca<BR>
svāvacchedakasaṃbandhāvacchinnatvasvāśrayaniṣṭhatvobhayasambandhenetyūhyamityarthaḥ/<BR>
<BR>
<BR>
<BR>
3.<BR>
svanirūpitatvetyādi/ atrānugabhe svaśabdāḥ sarve 'pi prakāratāparāḥ/<BR>
samanvayaḥ pūrvavadūhyaḥ/<BR>
<BR>
<BR>
--------------------------------<BR>
<BR>
<BR>
yattu - daśitasambandhena<BR>
svaviśiṣṭaviśeṣyatānirūpitatvatādātmyobhayasambandhena<BR>
prakāratāviśiṣṭaprakāratānirūpakānubhavatvaṃ<BR>
tadititadasat-prakāratvasya dvidhā niveśenādhikasya tādātmyasya ca<BR>
praveśena mahāgauravaprasaṅgāt/ na ca [120] yadavacchedena ityādi<BR>
dīpikāvākyasvarasyānurodhera tathāvarṇanamiti vācyam/<BR>
tādṛśadīpikāvākyasya lakṣaṇabhedaparatve mūlopalakṣito vṛkṣaḥ<BR>
kapisaṃyogītyādipramāyāmativyāpteḥ/<BR>
avyāpyavṛttiprakārasthalīyabhramalakṣaṇasya durvāratvāt/<BR>
viṣayabādhaviraheṇeṣṭāpatterayogāt/ tasmāt uktadīpikāvākyaṃ<BR>
asmaduktarītyā<BR>
bhramalakṣaṇapariṣkārābhiprāyeṇāvyāpyavṛttiprakārakabhrame 'vyāptimāśaṅkya<BR>
mūlādiviśiṣṭānuyogikasaṃyogādivaiśiṣṭyāvagāhijñānasyaiva<BR>
bhramatvena lakṣyatāpradarśanaparam/ evaṃ ca dīpikāyām [120] vivakṣitatvādityasya lakṣyatvenetyādiḥ/ [120] viśeṣyitveti/ atra yadyapi viśeṣyatāprakāratayoḥ<BR>
nirūpyanirūpakabhāvaṃ niveśyāpi samūhālambanavyāvṛttisambhavaḥ,<BR>
tathāpi śiṣyadhīvaiśadyāya prakārāntaramapyuktamiti dhyeyam/<BR>
<BR>
<BR>
<b>yathārthānubhavavibhāgaḥ</b><BR>
<BR>
dīpikāyām [123] prasaṅgāditi/ atra pañcamyartho jñānajanyajijñāsādhīnatvaṃ<BR>
vibhāgānvitam/ kaḥ prasaṅgaḥ ityākāṅkṣāyāmāha - prakāśikāyām<BR>
[123] smṛtasyopekṣānarhatvamityādi/ smṛtasya<BR>
pūrvāhitapadārthasambandhena smṛtigocarasyopekṣānarhatvaṃ<BR>
dveṣyajñānaviṣayatāvirodhirūpam/ tacca prakṛte pramitikaraṇatvam/<BR>
idaṃ<BR>
copodghātādipañcakabhinnatvamaniveśyānantarābhidhānaprayojanakajijñāsājanakajñānaprakāratvenopodghātādīnāmapi<BR>
prasaṅge evāntarbhāva ityabhimānena anyathā karaṇatvasya<BR>
kāraṇatāviśeṣarūpatayā kāraṇatāsāmānyabhedaghaṭitaprasaṅgalakṣaṇsya<BR>
prakṛte 'sambhavenāsaṅgateḥ/ vastutastu<BR>
anantarābhidhānaniyāmakajijñāsājanakanirūpyatāvacchedakaprakārakasmaraṇaprayojakaḥ<BR>
nirūpyaniṣṭhaupodghātādivyātiriktaḥ sambandhaḥ prasaṅgasaṅgatiḥ/<BR>
prakṛte ca caturvidhatvena pramitisādṛśyameva pramāṇasya tādṛśamiti/<BR>
<BR>
<BR>
idamatrāvadheyam -<BR>
dharmaviśiṣṭadharmavatvaṃ saṅgatiḥ vaiśiṣṭyaṃ ca<BR>
svabhinnatvasvaviśiṣṭaśabdaviśiṣṭatvobhayasaṃbandhena/ svavaiśiṣṭyaṃ ca<BR>
svaviśiṣṭaśabdottaratvasambandhāvacchinnasvaniṣṭhāvacchedakatākaprati yogitākabhedavatvasvāvacchinnakarmanirūpaṇottaratvobhayasambandhena<BR>
<BR>
<BR>
<BR>
/ svavaiśiṣṭyaṃ ca<BR>
svāvacchinnakarmakanirūpaṇottaratvasvabhinnadharmāvacchinnaviśeṣyakalakṣaṇādiprakārakajñānajanakatvobhayasaṃbandhenaḥ/<BR>
śabdavaiśiṣṭyaṃ ca ādheyatvasvaprayojakecchāviśiṣṭatvobhayasambandhena/<BR>
icchāvaiśiṣṭyaṃ ca ādheyatvasvajanakajñānaprakāratvobhayasambandhena/<BR>
ādheyatvaṃ<BR>
svaniṣṭhaprakāratānirūpitavyāpyatvaprakāratānirūpitadharmaprakāratān irūpitaprakāratvaprakāratānirūpitanirūpakatvaprakāratānirūpitajñānatvāvacchinnaviśeṣyatākatvasaṃbandhena/<BR>
tathā cānumānaṃ pratyakṣasaṅgatamityādau dharmaviśiṣṭadharma eva<BR>
saṅgatipadārthaḥ/ tatra pratyakṣatvaniṣṭhādheyatāsambandhena pratyakṣasya<BR>
prathamadharme 'nvayaḥ/ dharmatvonānvayitāvacchedakadharmaviśeṣabodhakatvaṃ<BR>
saṅgatipadasya vyutpattisiddham/<BR>
evamanvayisamarpakapadapravṛttinimittatāghaṭakasambandhāvacchinnan iṣṭhanirūpitatvasambandhenapratyayārthaikadeśāśrayatāyāṃ<BR>
dvitīyadharmānvayabodhakatvamapi tathā/<BR>
<BR>
<BR>
vastutastu<BR>
dharmaviśiṣṭatvameva saṅgatiḥ/ vaiśiṣṭyaṃ ca<BR>
svaviśiṣṭādhikaraṇatāviśiṣṭatvasambandhena/ svavaiśiṣṭyaṃ ca<BR>
svabhinnadharmāvacchinnapratiyogitākabhedanirūpitatvasvaviśiṣṭaśabdavi śiṣṭabobhayasambandhena/<BR>
śabde svavaiśiṣṭyaṃ ca prāgvat/ śabdavaiśiṣṭyaṃ ca<BR>
ādheyatvasvaprayojakecchāviśiṣṭatvobhayasambandhena/ ādheyatā<BR>
svanirūpakabhedapratiyogitāvacchedakadharmāvacchinnaviśeṣyakalakṣaṇādi prakārakajñānajanakatvasambandhena/<BR>
icchāvaiśiṣṭyaṃ ca<BR>
svanirūpakabhedapratiyogitāvacchedakatvopalakṣitadharmavyāpyadharmaprakārajñānatvāvacchinnaviśeṣyatākatvasambandhāvacchinnādheyatvaprayojakasamaraṇaviśiṣṭatvobhayasambandhena/<BR>
vaiśiṣṭyaṃ ca<BR>
svaprayojakasaṃbandhaniṣṭhatvasvanirūpakabhedapratiyogitāvacchedakadharmaprakārakatvasambandhāvacchinnādheyatvobhayasambandhena/<BR>
adhikaraṇatāvaiśiṣṭyaṃ ca svāśrayāśrayatvasambandhena/ atra ca<BR>
saṅgatamityādau tatpratyayārthaikadeśabhūtāśrayatāyāmadhikaraṇatāyāḥ<BR>
yena sambandhena sambandhajñānasya smārakatvaṃ<BR>
tatsambandhāvacchinnaniṣṭhasvāśrayanirūpitatvasaṃbandhena anvayavyutpattiḥ<BR>
svīkāryā/ anyat pūrvavadati/<BR>
<BR>
<BR>
<b>karaṇalakṣaṇam</b><BR>
<BR>
<BR>
 [124] adṛṣṭāderityādinā īśvaraparigrahaḥ/ [124] anubhavatvavyāpyeti/ yadyapi<BR>
kāryatvātiriktadharmāvacchinnakāryatānirūpitakāraṇatvaniveśādapi<BR>
kālādivāraṇasambhavaḥ, tathāpi<BR>
jñānasāmānyahetubhūtasyātmadāderavāraṇāt tadupekṣā/ [124] pramāvṛttīti/ idaṃ bhramajanakadoṣe 'tivyāptivāraṇāya/ nanu<BR>
niruktapramāṇalakṣaṇasya cakṣussaṃyogādāvativyāptiḥ/ na ca<BR>
dravyatvaniveśāt na doṣa iti vācyam/ tathā sati vyāptijñānādeḥ<BR>
pramāṇatvānupapatterityata āha -- [124] vyāpāravattve<BR>
satītyapīti/ vyāpāravattvaṃ ca<BR>
svajanakatvasvajanyajanakatvobhayasaṃbandhena kiñcidviśiṣṭatvam/<BR>
vyāpāratvaṃ ca tajjanyatve sati tajjanyajanakatvam/<BR>
<BR>
<BR>
kāraṇavāraṇāya<BR>
satyantam/ phalavāraṇāya viśeṣyam/<BR>
svajanyatvasvajanyajanakatvobhayasambandhena prameyaviśiṣṭatvamanugatārthaḥ/<BR>
yadi ca prameyatvādirūpādhikapadārthaniveśāt gauravamityucyate<BR>
tadā janyatāviśiṣṭatvaṃ tadvācyam/ vaiśiṣṭyaṃ ca<BR>
svāśrayatvasvanirūpakajanyajanakatvobhayasambandhena/ atha vā<BR>
svāśrayajanakatvasvanirūpakajanyatvobhayasambandhena/<BR>
janyatāviśiṣṭatvamityanugamo bodhyaḥ/<BR>
<BR>
<BR>
vastutastu<BR>
phalajanakatāprayojakajanakatānirūpakatvaṃ vyāpāratvam/ tena<BR>
kulālaputrādeḥ kulālādivyāpāratāprasaṅgasya nāvakāśaḥ/ yadvā<BR>
tajjanyajanakatvaṃ tādṛśajanakatāvacchedakasambandhatvarūpamiha bodhyam/<BR>
nanvevaṃ sati śrotrendriyasya pramāṇatānupapattiḥ/ tatra samavāyasyaiva<BR>
sannikarṣatayā tasyājanyatvena niruktavyāpāratvāsambhavādityata āha<BR>
[124] śrotreti/ nanu kāraṇatvaṃ phalāvyavahitapūrvavṛttitvam/ tacca<BR>
kāraṇatāvacchedakasambandhena vācyam/ anyathā yāgādeḥ<BR>
svargādikāraṇatvānupapatteḥ/ tathoktau tu svajanyāpūrvasambandhena<BR>
yāgādestathātvāt nānupapattiḥ/ evaṃ ca<BR>
vyāpārasambandhāvacchinnakāraṇatvameva karaṇatvam/ vyāpāravattve satīti<BR>
pṛthagviśeṣaṇasya vyarthatvāt cakṣussaṃyogāderuktarūpābhāvena<BR>
tatrānatiprasaṅgāt/ tathā ca śabdavṛttilaukikaviṣayatāsambandhena<BR>
śrāvaṇaṃ prati svavṛttimanassaṃyogasambandhena śrotrasya kāraṇatvaṃ na<BR>
sambhavatītyata āha [124] śabdo veti/ tathā ca<BR>
svavṛttiśabdatādātmyasambandhena śrotrasya kāraṇatvaṃ sambhavatīti bhāvaḥ/<BR>
[124] vadantīti/ prāñca iti śeṣaḥ/ navīnamatamāha [124] yadvilambāditi/<BR>
svetarayāvatprakṛtakāryakāraṇasamavadhānakālīnakāryotpattyabhāvaprayojakībhūtābhāvapratiyogitvaṃ<BR>
kāryotpattyabhāvaviśiṣṭatvaparyavasitam asādhāraṇatvamiti niṣkarṣaḥ/<BR>
tena na svatvānanugamaḥ/ vaiśiṣṭyaṃ ca<BR>
<BR>
<BR>
svaprayojakībhūtābhāvapratiyogitvasvādhikaraṇakṣaṇavṛttibhedapratiyogitāvacchedakatvobhasambandhena/<BR>
bhedapratiyogitāvacchedakatā1svasetyādyavacchedakatvasambandhena/<BR>
svādhikaraṇatā svetaraprakṛtakāryakāraṇādhikaraṇatvasambandhena/<BR>
bhedapratiyogitāvacchedakatā ādheyatvasambandhena/ yastu<BR>
svaviśiṣṭakṣaṇavṛttiprakṛtakāryotpattyabhāvaprayojakābhāvapratiyogitvatādātmyobhayasaṃbandhena<BR>
prameyaviśiṣṭatvaṃ tat,<BR>
<BR>
<BR>
---------------------------------<BR>
<BR>
<BR>
1.<BR>
svasetyādyavacchedakatvasambandheneti/<BR>
svasamānādhikaraṇabhedapratiyogitāvacchedakatvasaṃbandhenetyarthaḥ/<BR>
atraivaṃ samanvayaḥ<BR>
<BR>
<BR>
- svaprayojaketyatra<BR>
svādhikaraṇetyatra ca svaśabdaḥ kāryotpatyabhāvaparaḥ/ svasetyādītyatra<BR>
svaśabdaḥ daṇḍādikāraṇaparaḥ/ svetaretyatrasvaśabdaḥ daṇḍādikāraṇaparaḥ/<BR>
tathā ca-<BR>
<BR>
<BR>
svaṃ ghaṭotpattyabhāvaḥ<BR>
tadviśiṣṭatvaṃ daṇḍe iti tasyāsādhāraṇakāraṇatvam/ svaṃ<BR>
ghaṭotpattyabhāva tatprayojakībhūto 'bhāvaḥ daṇḍabhāvaḥ tatpratiyogitvaṃ<BR>
daṇḍe/ evaṃ svaṃ ghaṭotpattyabhāvaḥ tadadhikaraṇakṣaṇe vartate yaḥ bhedaḥ<BR>
daṇḍavadbhedaḥ tatpratiyogitāvacchedakatvaṃ ca daṇḍe/<BR>
daṇḍavadbhedaśabdenātra<BR>
svetaraprakṛtakāryakāraṇādhikaraṇavṛttibhedapratiyogitānirūpitādheyatāsambandhāvacchinnāvacchedakatāsambandhena<BR>
daṇḍavadbhedo<BR>
<BR>
<BR>
grāhyaḥ/<BR>
daṇḍetaraghaṭakāraṇādhikaraṇapradeśasya<BR>
ghaṭotpattyabhāvādhikaraṇakṣaṇavṛttitvaniyamāt tādṛśapradeśe vartamānaḥ<BR>
bhedaḥ ādheyatāsambandhena ghaṭotpattyabhāvādhikaraṇakṣaṇavadbhedaḥ na<BR>
bhavati, ataḥ<BR>
svetaraprakṛtakāryakāraṇadhikaraṇavṛttibhedapratiyotāvacchedakatvaṃ<BR>
tādṛśakṣaṇe nāstīti tādṛśāvacchedakatāsaṃbandhena daṇḍavān<BR>
tādṛśakṣaṇo na bhavati/ ataḥ daṇḍavadbhedaḥ tādṛśakṣaṇavṛttiḥ/<BR>
tatpratiyogitāvacchedakatvaṃ daṇḍe 'stīti uktobhayasaṃbandhena<BR>
ghaṭotpattyabhāvaviśiṣṭatvāt daṇḍasva ghaṭāsādhāraṇakāraṇatvanirvāhaḥ/<BR>
<BR>
<BR>
---------------------------------<BR>
<BR>
<BR>
vaiśiṣṭyaṃ ca<BR>
1svasetyādibhedattvasaṃbandhena/ svādhikaraṇatvādikaṃ prāgvaditi rītyā<BR>
anugamaḥ/ sa tu tādātmyādiniveśena gauravadūṣitatvādanādaraṇīyaḥ/<BR>
<BR>
<BR>
<BR>
<b>kāraṇalakṣaṇam</b><BR>
<BR>
<BR>
nanu<BR>
svabhinnatvaniveśanenāpi svavāraṇasambhavaḥ/ evaṃ saṃyogādinā<BR>
ghaṭādyadhikaraṇe bhūtalādau tādātmyādisambandhena kapālābhāvasattvāt<BR>
kapālādīnāṃ ghaṭādhikaraṇatvādyanupapattiḥ/ evaṃ kāryādhikaraṇe<BR>
kāryāvyavahitapūrvakālāvacchedena kāryottarakālāvacchedena ca<BR>
kāraṇābhāvasambhavāt sa eva doṣaḥ/ evaṃ sarveṣāmeva<BR>
<BR>
<BR>
dvitvādyavacchinnābhāvapratiyogitvādasambhavaḥ/<BR>
tādṛśābhāvapratiyogitānavacchedakadharmavattvaṃ tu<BR>
tādṛśaprameyatvādidharmamādāya<BR>
<BR>
<BR>
rāsabhādāvatiprasaktam,<BR>
ato niṣkarṣamāha-- [126] kāryatāvacchedakasaṃbandhenetyādi/ atra<BR>
cābhāvetyataḥ paraṃ pratiyogitetyataḥ<BR>
prākkāraṇatāghaṭakatvenābhimatasambandhāvacchinneti pūraṇīyam/ tena na<BR>
sambandhāntarāvacchinnakāraṇābhāvamādāya doṣa iti dhyeyam/<BR>
<BR>
<BR>
<b>anyathāsiddhinirūpaṇam</b><BR>
<BR>
<BR>
[127] yena sahetyādi dīpikāvākye<BR>
tṛtīyāntayatpadaṃ kāraṇatāvacchedakatvābhimatatantutvādyavacchinnaparam/<BR>
ṣaṣṭhyantayatpadaṃ anyathāsiddhatvābhimatatantutvādiparam/<BR>
dvitīyāntayatpadaṃ prakṛtakāryatāvacchedakadharmāvacchinnaparamiti<BR>
<BR>
<BR>
---------------------------------<BR>
<BR>
<BR>
1.<BR>
svasetyādibhedavattvasaṃbandheneti/<BR>
svasamānādhikaraṇabhedapratiyogitāvacchedakasaṃbandhāvacchinnasvaniṣṭhāvacchedakatākapratiyotākabhedavattvasambandhenetyarthaḥ/<BR>
<BR>
<BR>
<BR>
----------------------------------<BR>
<BR>
<BR>
manasi nidhāyārthamāha<BR>
- [127] yena tantunetyādi/ atra ca sahaśabdaḥ sāhityam/<BR>
taccaikakriyānvayaḥ/ kriyā ca dhātuta eva labhyata ityanvaya eva<BR>
sahaśabdārthaḥ/ 'ananyalabhyaśabdārthaḥ' iti nyāyāt/ sa cātra<BR>
prakāratānirūpakatvarūpaḥ/ yeneti tṛtīyāyāḥ<BR>
prakāratānvitamādheyatvamarthaḥ/ viśeṣaṇasaṅgataivakāramahimnā<BR>
yaddharmāvacchinnaviśeṣyakaprakṛtakāryaniyatapūrvavṛttitvaprakārakajñānatvavyāpakatvaviśiṣṭasvarūpasaṃbandhena<BR>
avapūrvakagamidhātvarthajñāne tādṛśaprakāratānirūpakatvānvayaḥ/<BR>
ākhyātasya prakāratvamarthaḥ, yasyeti<BR>
ṣaṣṭhyantārthayaddharmāvacchinnaviśeṣyakatvasya jñāne 'nvayaḥ/ prakāratvaṃ ca<BR>
prathamāntapadārthānvayi/ tathā coktasaṃbandhena<BR>
<BR>
<BR>
yanniṣṭhaprakāratānirūpakatvaviśeṣitayaddharmāvacchinnaviśeśyakajñānaprakārībhūtaṃ<BR>
prakṛtakāryaniyatapūrvavṛttitvamiti 'yena sahe'tyādivākyādhīno<BR>
bodhaḥ/ evaṃ ca<BR>
yaddharmāvacchinnaviśeṣyakaprakṛtakāryaniyatapūrvavṛttitvaprakārakajñānasāmānyaṃ<BR>
yaddharmāvacchinnaprakāratānirūpakaṃ taddharmavattvamekam anyathāsiddhatvamiti<BR>
phalitam/<BR>
<BR>
<BR>
ayamatrānugamaḥ -<BR>
dharmaviśiṣṭadharmavattvam vaiśiṣṭyaṃ cādheyatāsaṃbandhena/ sā ca<BR>
svasetyādibhedavattvasambandhena/ svādhikaraṇatā<BR>
svāvacchinnaviśeśyakaprakṛtakāryaniyatapūrvavṛttitvaprakārakajñānatvasambandhena/<BR>
bhedapratiyogitāvacdedakatā svāvacchinnaprakāratānirūpakatvasambandhena/<BR>
atra ca paṭādīnāṃ tanatutvādeḥ<BR>
samūhālambanamādāyānyathāsiddhivāraṇāya<BR>
sāmānyapadārthavyāpakatvaniveśanam/ viṣayatāmātraniveśe daṇḍādeḥ<BR>
svenānyathāsiddhiprasaṅgaḥ iti prakāratāniveśanam/ paṭaṃ prati<BR>
tanturūpasya rūpatvena na kāraṇatvaṃ vyabhicārādeva/ ataḥ tadānīṃ<BR>
prathamānyathāsiddhyasambhave 'pi na kṣatiriti<BR>
sūcanāyānatiprasaktetyuktam/<BR>
<BR>
<BR>
[128] tantuviṣayakameveti/<BR>
jātivācipadollikhitapratyaye jāteḥ kiñcidrūpeṇaiva bhānāt<BR>
tanatutvasya prakṛte tanatutvattvenaiva viśeṣyatvāt tantutvattvasya ca<BR>
tantvitarāsamavetatve sati nikhilatantusamavetatvarūpatvāditi bhāvaḥ/<BR>
[127] saṅkṣepa iti/ yadyapi tantunā<BR>
tantusaṃyogasyānyathāsiddhivāraṇāyāvaśyakena viśeṣaṇenaiva<BR>
tantutvena tantoranyathāsiddhivāraṇāt yenetyasya<BR>
svatantrānvayavyatirekaśālineti viśeṣaṇaṃ viphalam, tathāpi<BR>
tanturūpasya tantutvenānyathāsiddhivāraṇāya viśeṣaṇaṃ viphalam,<BR>
tathāpi tanturūpasya tantutvenānyathāsiddhivāraṇāya tadāvaśyakatā<BR>
bodhyā/ ata eva yatpadasya yaddharmāvacchinnaparatayā vyākhyānādeva<BR>
tantutvena tantoranyathāsiddhivāraṇasambhavaḥ/ tantuḥ<BR>
paṭaniyatapūrvavṛttiriti jñāne tantutvasya svarūpata eva bhānāt/ evaṃ<BR>
ca śūnyāntaviśeṣaṇaṃ vyarthathmati śaṅkā nirastā/<BR>
tantutvatvaviśiṣṭena<BR>
tadāśrayavṛttirūpatvāvacchinnasyānyathāsiddhivāraṇāya tatsārthakyāt/<BR>
svatantrānvayavyatirekaśālitvaṃ<BR>
svetaragatānvayavyatirekānadhīnānvayavyatirekavattvam/ anvayaśca<BR>
prakṛtakāryasattāprayojakasattāvattvam/ vyatirekaśca<BR>
prakṛtakāryavirahaprayojakavirahanirūpakatvam/ atra ca<BR>
1tādṛśasattāviśiṣṭatve sati tādṛśavyatirekaviśiṣṭatvamityanugamaḥ/<BR>
prathame vaiśiṣṭyaṃ ca<BR>
svāśrayatvasvavṛttibhedapratiyogitāvacchedakatvobhayasaṃbandhena/<BR>
avacchedakatvaṃ svabhinnagatānvayādhīnatvasambandhena/ dvitīye vaiśiṣṭyaṃ ca<BR>
svāśrayatvasvavṛttibhedapratiyogitāvacchedakatvobhayasambandhena/<BR>
bhedapratiyogitāvacchedakatā svabhinnagatavyatirekādhīnatvasambandhena/<BR>
atra ca satyantaṃ vā viśeṣyadalaṃ vā ekaikamevopādeyam/ ubhayaniveśe<BR>
<BR>
<BR>
<BR>
prayojanavirahāt<BR>
tādṛśaviśiṣṭābhāva eva svatantrānvayavyatirekaśūnyatvam/<BR>
<BR>
<BR>
---------------------------------<BR>
<BR>
<BR>
1. tādṛśasattetyādi/<BR>
prakṛtakāryasattāprayojakasattāviśiṣṭatve sati<BR>
prakṛtakāryavyatirekaprayojakavyatirekaviśiṣṭatvamityarthaḥ/<BR>
prakṛtakārya paṭaḥ tatsattāprayojakasattāśrayatvaṃ tantoḥ/ evaṃ<BR>
tādṛśasattāniṣṭhaḥ yo bhedaḥ svabhinnagatānvayādhīnatvasaṃbandhena<BR>
tantumadbhedaḥ tatpratiyogitāvacchedakatvaṃ tantau/ evaṃ<BR>
pakṛkāryavyatirekaḥ paṭābhāvaḥ tatprayojako yo vyatirekaḥ<BR>
tantvabhāvaḥ tatpratiyogitvarūpaṃ tadāśrayatvaṃ tantau/ evaṃ<BR>
tādṛśavyatirekaniṣṭhaḥ yaḥ svabhinnagatavyatirekādhīnatvasaṃbandhena<BR>
tantumadbhedaḥ tatpratiyogitāvacchedakatvaṃ tantāviti samanvayo<BR>
draṣṭavyaḥ/<BR>
<BR>
<BR>
---------------------------------<BR>
<BR>
<BR>
1vastutastu<BR>
svāśrayānvayavyatirekaprayuktatvasambandhāvacchinnasvaniṣṭhāvacchedakatākapratiyogitākabhedavattvasambandhena<BR>
svaviśiṣṭānvayavyatirekavattvasvapratiyogitvobhayasambandhena vā<BR>
bhedaviśiṣṭatvamityanugamaḥ/ svavaiśiṣṭyaṃ ca<BR>
svapratiyogītarānvayavyatirekādhīnatvasambandhena<BR>
svāvacchinnabhedavattāsambandheneti/ tattu<BR>
tādātmyādirūpādhikapadārthaniveśanagauravādupekṣaṇīyamiti<BR>
dhyeyam/<BR>
<BR>
<BR>
yattu - 'yenaiva yasya<BR>
yaṃ prati pūrvavṛttitvamavagamyate' ityādyuktyaiva sāmañjasye<BR>
sahaśabdaveyarthyamiti - tanna - tathā sati sasyeti<BR>
ṣaṣṭyarthaviśeṣyatvānvayinaḥ avacchinnatvasya tṛtīyārthatyā<BR>
prakṛtakāryaniyatapūrvavṛttitvajñānīyayanniṣṭhaviśeṣyatāsāmānyaṃ<BR>
yadavacchinnamiti lakṣaṇaṃ sampadyate/ tatra<BR>
cāvacchedakakoṭipraviṣṭasyāvacchedakatvānādare daṇḍatvādāvavyāpteḥ/<BR>
sahaśabdopādāne cāsmaduktārthaparyavasānena doṣavirahāditi/ ata<BR>
eva tanatusamavetatvādiviśiṣṭarūpādestantutvādinānyathāsiddhiṃrapi<BR>
suvaceti dhyeyamiti bhāvaḥ/ tantutvasya tadvyaktitvena kāraṇatve 'pi<BR>
prathamānyathāsiddhimupapādayatāṃ matamāha - [127] itarānvayeti/<BR>
svānvayavyatirekavattvasvabhinnatvobhayasaṃbandhena<BR>
kiñcidviśiṣṭatvamanyathāsiddhatvamiti tu niṣkarṣaḥ/<BR>
<BR>
<BR>
[127] dīpikāyām anyaṃ pratītyādi/ anyaṃ prati<BR>
prakṛtakāryetarakāryaṃ prati/ 'pūrvavṛttitve' ityatra saptamyāḥ 'yasya ca<BR>
bhāvena'ityuktanyāyena jñānamarthaḥ/ tasya ca<BR>
janyatāsambandhenāvagame 'nvayaḥ/ tathā ca<BR>
prakṛtakāryetarakāryapūrvavṛttitvaprakārakajñānādhīnaprakṛtakāryapūvravṛttitvaprakārakajñānaviśeṣyatvaṃ<BR>
dvitīyānyathāsiddhasya lakṣaṇamiti phalitam/ tatra ca kāraṇatājñānaṃ<BR>
viśiṣṭānuyogikavaiśiṣṭyāvagāhitayā<BR>
viśeṣyatāvacchedakaprakārakanirṇayaṃ niyamato 'pekṣata iti<BR>
lakṣaṇagamanamityāśayenāha prakāśikāyām [127] tathā ceti/<BR>
anekadravyasamavetatveti/ aṇubhinnadravyatvetyarthaḥ/ [128] tadupasthiteḥ -- prāgabhāvopasthiteḥ/<BR>
<BR>
<BR>
----------------------------------<BR>
<BR>
<BR>
1. vastutastu<BR>
svāśrayānvayetyādi/ sarvatra svaśabdaḥ tanvādibhedaparaḥ/<BR>
<BR>
<BR>
----------------------------------<BR>
<BR>
<BR>
<b>kāraṇavibhāgaḥ</b><BR>
<BR>
<BR>
saṃgrahe<BR>
yatsamavetamityādi/ kāryamityatra yadityādiḥ kāryaṃ yatsamavetaṃ<BR>
sadutpadyata iti yojanayā yatsamavetaṃ pratiyogitayā<BR>
yadanuyogikasamavāyavat utpadyata ityarthaḥ/ dhātvartha<BR>
ādyakṣaṇāvacchinnādheyatvam/ ākhyātārtha āśrayatvam/<BR>
udśyavidheyabhāvamahimnā tādṛśasamavāyāvacchinnatvamādheyatāyāṃ<BR>
bhāsate/ sadantaviśeṣaṇatāvacchedakasyoddeśyatāvacchedakatvaniyamāt/<BR>
uddeśyavidheyabhāvasthale<BR>
uddeśyatāvacchedakavidheyayoravacchedyāvacchedakabhāvabhānavyutpatteḥ/ tatha<BR>
ca yatkāryaṃ yadanuyogikasamavāyāvacchinnatādṛśādheyatāvat tatkāryaṃ<BR>
prati tatsamavāyikāraṇamiti vākyārthaḥ/ atra ca yattatpadayoḥ<BR>
kāryakāraṇavyaktiparatve kāryakāraṇabhāvāntyamityālocya tayoḥ<BR>
yattaddharmāvacchinnaparatāmabhisandhāyāha - prakāśikāyām [134] yaddharmāvacchinnamityādinā/ evaṃ ca<BR>
samavāyasambanadhāvacchinnakāryatānirūpitatādātmyasaṃbandhāvacchinnakāraṇatvaṃ<BR>
samavāyikāraṇasya lakṣaṇaṃ phalitam/ tatra ca ghaṭādipratyakṣe<BR>
ghaṭādirūpaviṣayasya tādātmyasambandhena kāraṇatvāt<BR>
<BR>
<BR>
ghaṭādiviṣayasya<BR>
svapratyakṣaṃ prati samavāyikāraṇatāvāraṇāya kāryatāyāṃ<BR>
samavāyasambandhāvacchinnatvaniveśanam/<BR>
pratyakṣaniṣṭhaviṣayanirūpitakāryatāyāḥ viṣayatāsaṃbandhāvacchinnatvāt<BR>
na doṣaḥ/ asamavāyikāraṇe 'tivyāpitavāraṇāya kāraṇatāyāṃ<BR>
tādātmyasaṃbandhāvacchinnatvaniveśaḥ/<BR>
<BR>
<BR>
saṃgrahe [133] kāryeṇa kāraṇena vā sahetyādi/ atra ca kāryeṇa sahaikasminnarthe<BR>
samevataṃ sat yatkāraṇaṃ tadekaṃ asamavāyikāraṇam/ kāraṇena<BR>
sahaikasminnarthe samavetaṃ sat yatkāraṇaṃ tadapadaṃ asamavāyikāraṇamiti<BR>
vākyabhedena yojanā/ vākāraśca etaddyotaka eva/ sahaśabdārthaḥ<BR>
sahitatvam, tacca prakṛte adhikaraṇaniyapitatvarūpam<BR>
samavetapadārthatāvacchedakasamavetatve anvitam/ kāryeṇetyatra<BR>
tṛtīyāyāḥ adhikaraṇatānvayinirūpitatvamarthaḥ/ ekapadamatra<BR>
yatkiñcitparam/ arthapadottarasaptamyāḥ nirūpitatvamarthaḥ/ tathā ca<BR>
kāryādhikaraṇanirūpitayatkiñcidarthaniyapitasamavetatvavat<BR>
kāraṇamiti eko vākyārthaḥ/ evaṃ kāraṇenetyādivākye 'pi bodhyam/<BR>
<BR>
<BR>
vastutaḥ saṃgrahe [133] kāryeṇa sahetyādi/ atra sahaśabdārthaṃḥ sāhityam/<BR>
taccaikakriyānvayitvarūpam/ prakṛte<BR>
samavetatvanirūpakatvaparyavasitam/ kāryeṇetyatra tṛtīyārtha<BR>
ādheyatvam, ekaśabdo 'dhikaraṇaparaḥ/ artha ityatra<BR>
samavetatvānvayinirūpitatvamarthaḥ/ tathā ca<BR>
kāryaniṣṭhasamevatatvanirūpakībhūtādhikaraṇārthanirūpitasamevatatvavadityartha<BR>
iti phalitam/ kāraṇenetyādāvapi evameva bodhyamiti tu sāram/<BR>
kāraṇenetyatra kasya kāraṇamityākāṅkṣāyāṃ āha - prakāśikāyām [134] svakāryeti/ svakāryasya samavāyikāraṇenetyarthaḥ/ atra ca<BR>
samavāyasambandhāvacchinnakāryatānirūpitasamavāyasvāśrayasamavetatvānyatarasambandhāvacchinnakāraṇatvaṃ<BR>
asamavāyikāraṇasāmānyasya lakṣaṇam/ kāraṇatāyāṃ<BR>
samavāyasambandhāvacchinnatvamātraniveśe prathamāsamavāyikāraṇasya<BR>
svāśrayasamavetatvasaṃbandhāvacchinnatvamātraniveśe<BR>
dvitīyāsamavāyikāraṇasya ca tadeva lakṣaṇaṃ bodhyam/<BR>
dravyavṛttilaukikaviṣayatāsaṃbandhena<BR>
dravyasamavetavṛttilaukikaviṣayatāsaṃbandhena ca pratyakṣaṃ prati<BR>
samavāyena svāśrayasamavetatvasaṃbandhena ca hetubhūte<BR>
udbhūtarūpādāvativyāptivāraṇāya lakṣaṇadvaye 'pi kāryatāyāṃ<BR>
samavāyasambandhāvacchinnatvaniveśaḥ/ dvitīyāsamavāyikāraṇe<BR>
ativyāptivāraṇāya prathamāsamavāyikāraṇalakṣaṇe kāraṇatāyāṃ<BR>
samavāyasambandhāvacchinnatvaniveśaḥ/ prathamāsamavāyikāraṇe<BR>
ativyāptivāraṇāya dvitīyāsamavāyikāraṇalakṣaṇe tatra<BR>
<BR>
<BR>
svāśrayasamavetatvasaṃbandhāvacchinnatvaniveśeḥ/ atra<BR>
coktānyatarasaṃbandhāvacchinnatvasthale<BR>
samavāyasaṃbandhāvacchinnasvaniṣṭhāvacchedakatākapratiyogitākabhedavattvasvāśrayasamavetatvasaṃbandhāvacchinnasvaniṣṭhāvacchidakatākapratiyogitākabhedavattvobhayasambandhāvacchinnasvaniṣṭhāvacchedakatākapratiyogi tākabhedavattvasaṃbandhāvacchinnatvaṃ<BR>
niveśanīyamityavadheyam/ tṛrītantusaṃyogāderapi<BR>
tṛrīpaṭasaṃyogādikaṃ pratyasamavāyikāraṇatvāt<BR>
asamavāyikāraṇasāmānyalakṣaṇe<BR>
tadbhinnatvaniveśanamavyāptisampādakamityālocya uktam<BR>
tattadasamavāyikāraṇalakṣaṇa iti/ [134] digiti/ ayaṃ bhāvaḥ --<BR>
samavāyena paṭaṃ prati saṃyogena turyā eva kāraṇatvasvīkārāt na<BR>
viśeṣaṇalakṣaṇe 'pi tadbhinnatvaṃ niveśanīyamiti tu na samyak/<BR>
niyatapūrvavṛttitvalakṣaṇasya kāraṇatvasya<BR>
turītantusaṃyoge 'pyakṣatatvāt/ yadyapyevamapi tantvākāśasaṃyogādau<BR>
viśiṣṭalakṣaṇasya ativyāptiḥ/ tadbhinnatvasyāpi niveśe<BR>
mahāgauravam, tathāpi tantvādimātrasamavetatvaṃ<BR>
tantvanyāsamavetatvādiparyavasitaṃ viśeṣaṇaṃ niveśyamiti na doṣa<BR>
iti/<BR>
<BR>
<BR>
saṅgrahe [133] tadubhayabhinnamityādi/ nimittakāraṇalakṣaṇe tadubhayapadaṃ<BR>
samavāyyasamavāyikāraṇadvayaparamityāha - dīpikāyām [133] samavāyītyādi/ atra ca tatkāryaviśiṣṭaṃ tatkāryaṃ prati<BR>
nimittakāraṇamiti lakṣaṇaṃ vācyam/ vaiśiṣṭyaṃ ca<BR>
svanirūpitasamavāyikāraṇatvasambandhāvacchinnasvaniṣṭhāvacchedakatākapratiyogitākabhedavattvasvanirūpitāsamavāyikāraṇatvasambandhāvacchinnasvaniṣṭhāvacchedakatākapratiyogitākabhedavattvasvanirūpitakāraṇatvatri tayasambandhena/<BR>
yadyapi dhvaṃsādau pratiyogyādeḥ nimittakāraṇatvahāniḥ/ ābhāvakārye<BR>
samavāyikāraṇādyaprasiddheḥ, tathāpi<BR>
svanirūpitasamavāyikāraṇatvasambandhāvacchinnasvaniṣṭhapratiyogitākābhāvasvanirūpitāsamavāyikāraṇatvasambandhāvacchinnasvaniṣṭhapratiyogitākābhāvasvanirūpitakāraṇatvatritayasaṃbandhena<BR>
tatkāryavaiśiṣṭyaṃ niveśyamiti na doṣaḥ/ dhvasādikaṃ<BR>
<BR>
<BR>
prati<BR>
samavāyikāraṇatvādervyadhikaraṇasambandhatayā<BR>
tādṛśasambandhāvacchinnapratiyogitākatadabhāvasaulabhyāt/ ata eva<BR>
turyādeḥ svagatarūpādau samavāyikāraṇatvādimattve 'pi<BR>
sāmānyatassamavāyyādibhinnatvāsambhavanibandhanā na kṣatiriti/<BR>
<BR>
<BR>
<b>pratyakṣavibhāgaḥ</b><BR>
<BR>
<BR>
[136] turīyaviṣayatānirūpakatvasyeti/ anyathā<BR>
saviṣayakatvābhāvena jñānatvameva nirvikalpakasya bhajyeta/ jñānatvasya<BR>
saviṣayatvavyāpyatayā vyāpakanivṛttau vyāpyanivṛtterāvaśyakatvāditi<BR>
bhāvaḥ/ [136] viśeṣyādividhayetyādi/ idaṃ ca<BR>
viśeṣaṇaviśeṣyasambandhānavagāhīti yathāśrute 'sambhavaḥ/ nirvikalpake<BR>
ghaṭādeḥ cakṣussaṃyogasattvena bhānavat ghaṭatvasamavāyayorapi<BR>
cakṣussaṃyuktasamavāyacakṣussaṃyuktaviśeṣaṇatārūpasannikarṣasattvena<BR>
tadbhānasyāpyavarjanīyatvāt/ paraṃ tu ghaṭaghaṭatvasamavāyeṣu tatra<BR>
turīyaviṣayatāmātramityāśayena pūritam/ [136] viśeṣyādīti/ ādipadena prakārasaṃbandhayoḥ parigrahaḥ/<BR>
viśeṣyatvādinetyarthaḥ/ viśeṣyādyanavagāhītyatra dhātvartho 'vagāhanam,<BR>
tacca viṣayatā, ṇinipratyayārtho nirūpakam, vidhayetyatra<BR>
tṛtīyārtho 'bhedaḥ viṣayatānvayi nirūpakasya nañarthabhede 'nvayaḥ/ tathā<BR>
ca viśeṣyatvādyabhinnaviśeṣyādiniṣṭhaviṣayatānirūpakabhinnatvalābhaḥ/ tatra<BR>
cābhedatādṛśaniṣṭhatvāṃśayorvyarthatvāt<BR>
viśeṣyatādinirūpakābhinnamātraṃ lakṣaṇamityabhiprāyeṇāha - [136] tathā ceti/ [136] jñānatvaghaṭitamiti/<BR>
ghaṭādiṣvativyāptivāraṇāya idamuktam/ [135] viśeṣyaviśeṣaṇasambandhānavagāhītyatra dīpikāvākye na dvandvaḥ/<BR>
api tu viśeṣyaṇaviśeṣyayoḥ yassasaṃmbandha ityabhiprāyeṇa<BR>
vyācakṣāṇānāṃ matamāha - [136] kecittviti/ [136] bhāsamāneti/<BR>
viṣayatāśrayetyarthaḥ/ tajjñānīyaviṣayatāśrayavaiśiṣṭyapratiyogitvaṃ<BR>
tajjñāne prakāratvamityarthaṃḥ/ tena nātiprasaṅgaḥ/ nanu<BR>
ghaṭabhūtalasaṃyogā iti jñāne ghaṭasya prakāratāpattiḥ/ ata āha - [136] saṃsargāvacchinneti/ nanu pūrvoktayuktyā nirvikalpake 'pi<BR>
saṃsargabhānasyāvaśyakatvāt asambhava ityata āha -- [136] saṃsargateti/ lāghavādityasya<BR>
saṃsargāvacchinnaviṣayatāśanyatvarūpalakṣaṇāpekṣayetyādiḥ/ tathā ca<BR>
saṃsargānavagāhitvaṃ saṃsarganiṣṭhaviṣayatvānirūpakatvam/<BR>
saṃsargāvacchinnaviṣayatāśūnyatvaṃ ca<BR>
saṃsarganirūpitāvacchinnatvavadviṣayatāśūnyatvam/ tatra ca<BR>
nirūpitatvasyādheyatvasthānīyatve 'pi avacchinnatvasyādhikasya niveśāt<BR>
saṃsargāvacchinnetyādilakṣaṇāpekṣayā gauravam/<BR>
saṃsargatāśūnyatvalakṣaṇamapekṣya tu tādṛśalakṣaṇasya gauravaṃ sphaṭameveti<BR>
bhāvaḥ/ [136] bodhyamiti/ anyathā uktarītyā<BR>
nirvikalpake 'tivyāpteriti bhāvaḥ/ [136] digiti/ ayamatra bhāvaḥ -<BR>
viśeṣyaviśeṣaṇasaṃbandhānavagāhītyatra ṣaṣṭhītatpuruṣāśrayaṇe saṃbandhena<BR>
viśeṣyaviśeṣaṇaniṣṭhatvaniveśanaṃ viphalamiti<BR>
dīpikāvākyāsvārasyam/ asmanmate tu lakṣaṇatrayalābhārthatayā na<BR>
taduktivaiphalyamiti/ 'nanu viśiṣṭabuddhirviśeṣaṇajñānajanyā<BR>
viśiṣṭabuddhitvāt' ityanumānamaprayojakam<BR>
anukūlatarkavirahādityāśaṅkya viśiṣṭabuddhiviśeṣaṇajñānayoḥ<BR>
kāryakāraṇabhāvabhaṅgaprasaṅgalakṣaṇastarko 'trāstīti<BR>
nāsyāprayojakatvamitayāśayenāha - [136]<BR>
<BR>
<BR>
viśiṣṭabuddhiṃ<BR>
pratītyādi/ atra [yadi] viśiṣṭabuddhitvaṃ<BR>
viśeṣaṇajanyatvavyabhicāri syāt tarhi viśeṣaṇajñānajanyatāvacchedakaṃ<BR>
na syāditi tarko 'bhimata ityāśayenāha - [136] bhāva iti/ dīpikāyāñ [136] anavasthāprasaṅgāditi/<BR>
janyajñānatvavyāpakaṃ svanirūpakajñānajanyatvaṃ<BR>
svasamānādhikaraṇaprakāratānirūpakatvobhayasaṃbandhena<BR>
viṣayatāviśiṣṭatvamiti avyavasthitaparamparāropāt<BR>
suṣuptyādyanupapattirūpāniṣṭaprasañjanasahitāt niṣprakārakatvena<BR>
jñānamanumitau bhāsate/ athavā viśeṣaṇaniṣṭhāyāṃ<BR>
viṣayatāyāmanavacchinnatvaṃ<BR>
viṣayatānirūpitatvasāmānyābhāvarūpamuktatarkasaṃgrahabalāt tatra bhāsata<BR>
iti bhāvaḥ/ [136] gauritīti/ idaṃ ca svasmin<BR>
yadviśeṣaṇaṃ tadviṣayakadhījanyatvarūpasādhyaviśeṣalābhāyābhihitam/<BR>
anyathā yadviśeṣaṇaprakārakaṃ jñānaṃ<BR>
tadanyaviśeṣaṇajñānajanyatvasiddhimādāyārthāntaratāpatteriti bhāvaḥ/<BR>
<BR>
<BR>
saṅgrahe [135] indriyārthasannikarṣajanyamityādi/ idaṃ ca janyapratyakṣasyaiva<BR>
lakṣyatvābhiprāyeṇa/ teneśvarapratyakṣasya nityatvāt<BR>
tatrāvyāptiśaṅkānirāsaḥ/ tasyālakṣyatvāt/ anyathā<BR>
purarindriyārthasannikarṣājanyatvajanyatvobhayābhāvañjanyaniṣṭhasvābhāvavattāsaṃbandhāvacchinnasvaniṣṭhāvacchedakatākapratiyogitākabhedavattvasaṃbandhena<BR>
indriyārthasannikarṣajanyatāviśiṣṭatvaparyavasitaṃ niveśya<BR>
tatsaṅgraho bodhyaḥ/ atra yadyapi ātmamanaḥsaṃyogasya<BR>
jñānasāmānyahetutvāt anumityādāvativyāptiḥ/ manasa<BR>
indriyatvāt ātmanaścārthatvāt tathāpi<BR>
janyatāyāmanubhavatvavyāpyadharmāvacchinnatvaniveśāt na doṣaḥ/<BR>
yathāśrute jñānapadametattātparyagrāhakam/<BR>
<BR>
<BR>
niruktobhayābhāvaniveśane tvākāśādivāraṇāya jñānapadam/<BR>
kecittu -- janyanityapratyakṣasādhāraṇaṃ jñānākaraṇakatve sati<BR>
<BR>
<BR>
jñānatvaṃ lakṣaṇam/<BR>
anumityādīnāṃ vyāptyādijñānakaraṇakatvāt na tatrātivyāptiḥ/<BR>
īśvarapratyakṣasyājanyatvāt/ janyapratyakṣe tu indriyasyaiva<BR>
karaṇatvācca lakṣaṇasamanvayaḥ/ nirvikalpakasya savikalpakāraṇatvāt<BR>
karaṇatvaṃ niveśitamityāhuḥ/<BR>
<BR>
<BR>
<b>sannikarṣavibhāgaḥ</b><BR>
<BR>
<BR>
dīpikāyām [137] dravyapratyakṣa ityādi/ atra ca<BR>
dravyavṛttilaukikaviṣayatāsaṃbandhena cākṣuṣaṃ prati samavāyena<BR>
cakṣussaṃyogasya kāraṇatvaṃ vācyam/ tatra rūpādau vyabhicārāvāraṇāya<BR>
kāryadiśi dravyavṛttitvaniveśanam/<BR>
ghaṭatvādisāmānyapratyāsattijanyacakṣurasambaddhātītānāgataghaṭādiviṣayakālaukikacākṣuṣamādāya<BR>
vyabhicāravāraṇāya laukikatvapraveśaḥ/ evaṃ daṇḍādyaṃśe<BR>
jñānapratyāsattijanye pūrvadaṇḍavānayamāsīditi cākṣuṣe 'pi<BR>
tadbodhyam/ evaṃ davyasamavetavṛttilaukikaviṣayatāsaṃbandhena<BR>
cākṣuṣaṃ prati svarūpasaṃbandhena cakṣussaṃyuktasamavāyasya kāraṇatvam/ atra<BR>
cāvayavaparamparāyāḥ tryaṇukaparyantaviśrāmapakṣe tryaṇuke<BR>
vyabhicāranirāsāya kāryadiśi vṛttyantam/ yadyapi<BR>
dravyamavetavṛttitvaniveśane 'pi paramāṇusvīkārapakṣe<BR>
tadavasthodoṣaḥ/ tathāpi dravyānyatvasya<BR>
samavetaviśeṣaṇatvābhyupagamāt na doṣaḥ/ vṛttyantaṃ ca<BR>
rūpatvādijātipratyakṣe vyabhicāravāraṇāya bodhyam/<BR>
rūpatvādisāmānyapratyāsattijanyātītādirūpādiviṣayakālaukikacākṣuṣamādāya<BR>
tadvāraṇāya viṣayatāyāṃ laukikatvaniveśaḥ/ evaṃ nīlādyaṃśe<BR>
jñānapratyāsattijanyapūrvaṃnīlarūpavānayamāsīditipratyakṣe 'pi<BR>
cakṣussaṃyogaviśiṣṭanirūpitasamavāyavirahāt vyabhicāravāraṇāyāpi<BR>
tathā/ evaṃ dravyasamavetasamavetavṛttilaukikaviṣayatāsaṃbandhena<BR>
cākṣuṣaṃ prati cakṣussaṃyuktasamavetasamavāyasya kāraṇatvam/<BR>
yogajadharmaṃpratyāsattijanyanikhilaviṣayakayogicākṣuṣe<BR>
jātitvasāmānyapratyāsattijanyanikhilajāticākṣuṣe ca<BR>
vyabhicāravāraṇāyātra laukikatvaniveśaḥ/ svatantratryaṇukapakṣe<BR>
tryaṇukatadrūpādau vyabhicāravāraṇāya vṛttyantam/ matāntare 'pi<BR>
tādṛśaviṣayatāyā ākasmikatāvāraṇāya tanniveśyameva/<BR>
śabdavṛttilaukikaviṣayatāsaṃbandhena śrāvaṇapratyakṣaṃ prati<BR>
śrotrasamavāyasya kāraṇatvam, śabdatvādau vyabhicāravāraṇāya<BR>
vṛttyantam/ śabdatvasāmānyapratyāsattijanye atītādiśabdaviṣayake<BR>
yogajapratyāsattijanyatādṛśapratyakṣe ca vyabhicāranirasāya<BR>
laukikatvaniveśanam/ śabdasamavetavṛttilaukikaviṣayatāsaṃbandhena<BR>
śrāvaṇaṃ prati śrotrasamavetasamavāyasya kāraṇatvam/ śabde<BR>
vyabhicāravāraṇāya vṛttitvaviśeṣaṇam/<BR>
jātitvasāmānyapratyāsattyātītānāgatakakārādivṛttikatvādijātipratyakṣe<BR>
vyabhicāravāraṇāya laukikatvaniveśaḥ/ evamanyatrāpi bodhyam/<BR>
<BR>
<BR>
nanu viśeṣaṇatānāṃ<BR>
saṃyuktaviśeṣaṇatāsaṃyuktasamavetaviśeṣaṇatādibhedena nānātvāt<BR>
kathaṃ sannikarṣaṃṣāḍvidhyam/ yadi ca tāsāṃ viśeṣaṇatātvenānugamaḥ<BR>
tarhi saṃyuktasamavāyādīnāṃ samavāyatvenānugamaḥ/ kiṃ na<BR>
syādityāśaṃṅkāṃ nirākaroti -- [138] atredamavadheyamityādinā/<BR>
<BR>
<BR>
<BR>
<b>anupalabdheḥpramāṇāntaratvanirākaraṇam</b><BR>
<BR>
<BR>
[142] viśeṣaṇaviśeṣyabhāvasannikarṣeti/<BR>
viśeṣyatvaviśeṣaṇatvānyatarasannikarṣetyarthaḥ/ [142] ghaṭopalabdhidaśāyāmityādi/<BR>
laukikasannikarṣājanyatadabhāvavattābuddhiṃ pratyeva tadvattāniścayasya<BR>
pratibandhakatayā laukikasannikarṣajanyaghaṭābhāvapratyakṣasya<BR>
ghaṭavattāniścayadaśāyāmāpattiḥ/ na ca ghaṭābhāvarūpaviṣayavirahādeva na<BR>
ghaṭavati deśe ghaṭābhāvapratyakṣaprasaṃgaḥ/ ghaṭāsattve kathaṃ<BR>
ghaṭavattāniścayasaṃbhava iti vācyam/ ghaṭaśūnyadeśe 'pi<BR>
dharmyantaraghaṭitasannikarṣeṇa bhramātmakaghaṭavattāniścayasambhavena tatra<BR>
ghaṭābhāvapratyakṣāpattisambhavāt/ ghaṭādimati deśe 'pi<BR>
dharmyantaraghaṭitasannikarṣabalena ghaṭābhāvapratyakṣāpattisaṃbhavācceti/<BR>
[141] pramāṇāntaratvamityādi/ yadyapyanyat pramāṇaṃ pramāṇāntaramiti<BR>
vyutpattyā pratyakṣādyatirekeṇa pramitikaraṇatvaṃ labhyate<BR>
tattusahakāritayopagatāyā anupalabdheḥ naiyāyikairapyupagatam/<BR>
tasyā abhāvarūpāyā evābhāvapramākaraṇatvasya tairabhyupagamāt,<BR>
tathāpyantarapadavyatyāsamupagamya pratyakṣādyatiriktā yā pramā tatkaraṇatvaṃ<BR>
pratyakṣādipramitivijātīyapramitikaraṇatvaparyavasitaṃ vivakṣitamiti na<BR>
ko 'pi doṣaḥ/ abhāvapramiteḥ pratyakṣarūpāyā eva naiyāyikairupagamāt/<BR>
ata evāgre vijātīyapramitikaraṇatvakalpanamityuktam/ nanu<BR>
drakṣyetetyantenaivānupalabdhau yogyatopapādanāt 'darśanābhāvāt<BR>
nāstī'ti vākyakhaṇḍaveyarthyamityāśaṅkyāvatārayati<BR>
<BR>
<BR>
--  [142] tarkasyetyādinā/ [142] viparyaye - āpādakābhāvavyāpyābhāve/ pratiyogitvaṃ<BR>
koṭyanvitaṃ saptamyarthaḥ/ tatkoṭiparyavasāyitvaṃ - tasya tarkasya<BR>
koṭiḥ āpādyarūpā tadviṣayakatvamityarthaḥ/ [142] sattvasya - sattvaprasakteḥ virodhinī yā upalabdhiriti/<BR>
upalabdheyassattvaprasaktivirodhitvaṃ<BR>
cāpattihetubhūtāpādyavyatirekaniścayavighaṭanadvārā, na tu<BR>
<BR>
<BR>
svarūpataḥ/ tathā ca<BR>
sattvaprasaktivirodhitvaṃ<BR>
taddhatubhūtāpādyavyatirekaniścayapratibandhakatvam/ pratibandhakatvaṃ<BR>
cānāhāryasyaiva sambhavatīti anāhāryatvameva virodhitvaviśeṣaṇena<BR>
vivakṣaṇīyam/ anyathā<BR>
āhāryapratiyogyupalambhadaśāyāmabhāvagrahānāpatteriti vadanti [142] virodhitvaviśeṣaṇamiti/ nanvandhakāre<BR>
yogyopalambhavirahāt ghaṭābhāvapratyakṣāpattirityāśaṅkya<BR>
niṣkṛṣṭārthamāha - [142] pratiyogisattetyādinā/<BR>
pratiyogisattvaviṣayakāpattijanyāpattiviṣayetyarthaḥ/ [142] saṅkṣepa iti/ atrāyamāśayaḥ - sarvatrābhāvapratyakṣasthale'yadyatra<BR>
pratiyogi syāt tarhyupalabhyeta' ityāpādanotpattau mānābhāva<BR>
iti/ [142] pratiyogisattāpādanetyādinā<BR>
pratiyoginiṣṭhavyāpyatānirūpitavyāpakatvaṃ vivakṣaṇīyam/ adhikaṃ<BR>
muktābalīprakāśādau draṣṭavyamiti/<BR>
<BR>
<BR>
andhakāre<BR>
ghaṭābhāvapratyakṣāpattimanupalabdhau niruktayogyatāviśeṣaṇamaniveśyaiva<BR>
prakārāntareṇa yogyatāṃ pariṣkṛtya<BR>
<BR>
<BR>
tanniveśena vārayatāṃ<BR>
tarkitetyādidīpikāvākyamapi anyathā vyācakṣāṇānāṃ<BR>
keṣāñcinmatamāha- [142] kecittviti/ ata eva upalambhābhāve<BR>
tādṛśaprayojyatvaviśeṣaṇadānādeva/ [142] āhurityasvarasasūcanam/<BR>
tadbījantu pratiyogisattve tarkitatvaviśeṣaṇavaiyarthyam/ pūrvamate<BR>
tu anupalabdhau yogyatāniveśatātparyagrāhakatayā<BR>
tarkitapadasyopayogaḥ/ etanmate tu<BR>
pratiyogisattvarūpakāraṇavirahaprayojyatvasyaiva yogyatārūpatayā tasya<BR>
ca pratiyogisattvavirodhipadenaiva lābhāt tarkitapadasya na<BR>
kvāpyupayogaḥ/ evamadhikaraṇabhedenābhāvabhedavirahāt andhakāre<BR>
ghaṭābhāvapratyakṣāpattyavāraṇaṃ ceti/ nyūnatāparihārāyāha - [143] atredamiti/ [143] tatra-darśitatrividhapratyāsattimadhye/ nanu<BR>
kathametādṛśārthalābha ityatrāha - [143] sāmānyamityādi/ [143] taditi/ dhūmatvādisāmānyetyarthaḥ/ [143] taditi/ jātītyarthaḥ/<BR>
sāmānyalakṣaṇetyatra sāmānyaśabdasya tadjñānaparatve lakṣaṇāpattyā<BR>
yathāśrutārthānurodhāyāha - [142]<BR>
viṣayo veti/ nanu<BR>
cakṣussaṃyogādirūpoktasannikarṣeṇaiva nirvāhe kimasyāḥ<BR>
pratyāsatitopagamenetyata āha - [143] atīteti/ nanu vinaiva<BR>
sannikarṣamindriyeṇa tatpratyakṣaṃ kuto na syādityatrāha - [143] indriyāṇāmiti/ asannikṛṣṭānāmityasya pratyakṣetyasya ca<BR>
tadarthetyādiḥ/ [143] bhāna iti/ upayujyata ityanuṣajyate/<BR>
nanu cakṣussaṃyuktasamavāyenaiva nirvāhaḥ kuto na bhavatītyatrāha -<BR>
[143] saurabheṇeti/ tadindriyagrahaṇayogyapadārthasyaiva<BR>
tadindriyasaṃyuktasamavāyādiḥ pratyakṣahetuḥ na tu<BR>
tadindriyagrahaṇāyogyapadārthasya, tathāsati<BR>
tadindriyagrāhyāgrāhyaguṇaviśeṣādivyavasthānupapatterityabhiprāyeṇoktam<BR>
yogyeti/ muktāvalīprakāśoktaṃ<BR>
kāraṇatāvacchedakasambandhādikamabhisandhāyāha - saṅkṣepa iti/<BR>
<BR>
<BR>
<b>iti<BR>
prasaraṇākhyāyāṃ dīpikāprakāśavyākhyāyāṃ</b><BR>
<BR>
<BR>
<b>pratyakṣaparicchedaḥ<BR>
samāptaḥ</b><BR>
<BR>
<BR>
<b>/ / /</b><BR>
<BR>
<BR>
<b>anumānaparicchedaḥ</b><BR>
<BR>
<BR>
<b>anumānalakṣaṇam</b><BR>
<BR>
<BR>
[147] pratyakṣopajīvakatvasaṅgatyeti/ pratyakṣasya<BR>
pratyakṣapramāṇabhūtasya cakṣurādeḥ upajīvakaṃ kāryam, tattvalakṣaṇayā<BR>
saṅgatyetyarthaḥ/ nirūpaṇānvayi jñānajanyajijñāsāprayojyatvaṃ<BR>
tṛtīyārthaḥ/ jñāne ca viṣayitayā prakṛtyarthānvayaḥ/ saṅgatipradarśanaṃ<BR>
ca viṣyāṇāsamaṅgatatvajñānena unmattapralapitatvaśaṅkayā anavadhānaṃ<BR>
syāditi tannirāsāya/ pūrvottaragranthayoḥ ekavākyatāpratipattirapi<BR>
saṅgatipradarśanaprayojanamityapi draṣṭavyam/ tādṛśapratipattiśca<BR>
'anumānagranthaḥ pratyakṣagranthaikavākyatāvān<BR>
pratyakṣagranathapratipādyārthasaṅgatārthapratipādakatvāt' ityanumānata<BR>
ityādyanyatra vistaraḥ/ [147] lakṣayatīti dīpikāvākyāt<BR>
lakṣaṇaprakārakajñānajanakaśabdānukūlakṛtimānityartho labhyate/ tatra<BR>
cāgre svarūpavibhāgādīnāmapi pratipādanāt tadapratijñānena nyūnatā<BR>
syāditi nirūpayatītyuktam/ nirūpaṇaṃ ca<BR>
lakṣaṇasvarūpaprāmāṇyādyanyatamaprakārakajñānānukūlaśabdaḥ ato na nyūnatā/<BR>
evamagre 'pi draṣṭavyam/ saṅgrahe [147] anumitikaraṇamanumānamiti/<BR>
1anumānapadasyānumānapadārthatvāvacchinnalākṣaṇikatayā tatpuruṣe<BR>
2pūrvapadalakṣaṇāvirahapakṣe<BR>
<BR>
<BR>
'ghaṭo ghaṭa'<BR>
itivadatra na nirākāṅkṣatā/ anumitikaraṇatvaṃ<BR>
cānumitiniṣṭhānubhavatvavyāpyadharmāvacchinnkāryatānirūpitakāraṇatāśrayatvam/<BR>
<BR>
<BR>
<BR>
--------------------------------<BR>
<BR>
<BR>
1. nanu<BR>
'anumitikaraṇamanumānam' iti mūle<BR>
anumānapadasyānumitikaraṇārthakatāyā<BR>
anumitikaraṇamanumitikaraṇam iti vākyārthaparyavasānāt<BR>
abhedānvayasthale uddeśvatāvacchedakavidheyatāvacchedakayorbhedasya 'ghaṭo<BR>
ghaṭa' iti vākyaprāmāṇyavāraṇāvasvīkaraṇīyatvāt<BR>
anumitikaraṇatvasyaiva uddeśyatāvacchedakatvādvidheyatāvacchedakatvācca<BR>
kathamuktavākyasya prāmāṇyamityata āha - anumānapadasyeti/ tathā<BR>
cānumitikaraṇatvamuddeśyatāvacdedakam, anumānapadārthatvaṃ<BR>
vidheyatāvacchedakamiti tayorbhedāl<BR>
anumitikaraṇamanumānapadārthābhinnamiti vākyārthe nānupapattiriti<BR>
bhāvaḥ/<BR>
<BR>
<BR>
2.<BR>
pūrvadalakṣaṇāvirahapakṣa iti/ pūrvapadalakṣaṇāpaśe tu<BR>
anumitisambandhyabhinnakaraṇatvamuddeśyatāvacchedakam anumitikaraṇatvaṃ<BR>
vidheyatāvacchedakamiti tayorbhedāt<BR>
anumānapadasyānumitikaraṇārthakatve 'pi na nirākāṅkṣateti bhāvaḥ/<BR>
<BR>
<BR>
-----------------------------------<BR>
<BR>
<BR>
1tena tātmādau<BR>
ativyāptiḥ/ nanu parāmarśajanyaṃ jñānamityanumiterlakṣaṇaṃ<BR>
kimarthamuktam? na ca ghaṭitajñāne ghaṭakajñānasya<BR>
kāraṇatvādanumitijñānamantarā tadghaṭitānumānalakṣaṇajñānaṃ na<BR>
sambhavatīti taduktisāphalyāmiti vācyam/<BR>
tathāpyanumitisvarūpapradarśanamātraṇaiva tannisaddheḥ<BR>
tallakṣaṇakathanānupayogāt ityāśaṅkya tallakṣaṇākathate 'numānasya<BR>
pramāṇāntaratvaṃ na sidhyati pratyakṣānumitipramityoḥ<BR>
vyāvṛttalakṣaṇābhyāṃ vailakṣaṇye ajñāte sati<BR>
pratyakṣādyatiriktapramāṇatvasādhyakānumitikaraṇatvahetukānumāne<BR>
vyabhicāraśaṅkāyā durvāratvāt/ ataḥ saṅgrahe<BR>
anumitilakṣaṇakathanamucitamityabhiprāyeṇa bhāvamāha - [147] tathā ceti/<BR>
<BR>
<b>anumitilakṣaṇam</b><BR>
<BR>
<BR>
[147] nanu saṃśayottarapratyakṣa iti<BR>
dīpikāvākyamasaṅgatam, 'nāyaṃ puruṣa' iti<BR>
viparītaniścayottarapratyakṣe 'pyativyāptisambhavena tadakathanena<BR>
nyūnatāpatterityāśaṅkya dīpikāvākyasthasaṃśayapadaṃ<BR>
virītajñānamātropalakṣaṇaparamityabhiprāyeṇāha - [188] viparītajñānottarapratyakṣaṃ pratīti/ [148] aṅgīkurvatāmiti/<BR>
miśrādīnāmiti śeṣaḥ/ etena prātyakṣikaniścaye<BR>
viśeṣapadarśanābhāvaviśiṣṭaviparītajñānasnaya pratibandhakatvaṃ<BR>
tadabhāvasya hetutvamiti vadatāṃ dīdhitikārādīnāṃ mate<BR>
nātivyāptiriti sūcitam/ nanu [147] sthāṇupuruṣasaṃśayānantaramiti dīpikāvākyamasaṅgatam/<BR>
saṃśayasya tattadabhāvakoṭikatvaniyamena<BR>
sthāṇupuruṣakoṭikatvāyogāt ityata āha - [148] idamiti/ [148] āhuḥ ityasvarasasūcanam/ tadbījantu<BR>
sthāṇutvatadabhāvakoṭikasaṃśayasya prathamaṃ vivakṣitatve puruṣa eveti<BR>
pratyakṣajananādityuttaragranthavirodhaḥ/ sthāṇureveti pratyakṣajananāditi<BR>
vaktavyatvāt/ ataḥ tādṛśagranthaparyālocanayā<BR>
sathāṇupuruṣasuśayānantaramiti vākye saṃśayadvayaṃ na vivakṣitam,<BR>
kintu eka eva saṃśaya iti/<BR>
<BR>
<BR>
----------------------------------<BR>
<BR>
<BR>
1. teneti/ ātmādeḥ<BR>
anumitiniṣṭhajñānatvāvacchinnakāryatānirūpitakāraṇatāśrayatve 'pi<BR>
anumititvāvacchinnakāryatānirūpitakāraṇatāśrayatvābhāvannātivyāptiriti<BR>
bhāvaḥ/<BR>
<BR>
<BR>
----------------------------------<BR>
<BR>
<BR>
taccaitanmate na ghaṭata<BR>
iti/ nanu puruṣa iti pratyakṣajananāditi vaktavyam<BR>
kimevakāropādānenetyāśaṅyāha - [148] puruṣa evetīti/ nanu<BR>
'puruṣaṃ anuminomī'tyanuvyavasāyasattve anumititvamapi tatra<BR>
svīkāryaṃ syādityata āha - [148]<BR>
idamupalakṣaṇamiti/ [148] idaṃ bādhakayuktipradarśanam/ [148] upalakṣaṇam<BR>
bādhakayuktyantarasyāpi sūcakam/ nanu<BR>
saṃśayottarapratyakṣe 'tivyāptivāraṇātha<BR>
1parāmarśajanyatvaśarīrapraviṣṭajanakatāyāṃ<BR>
viśiṣṭaparāmarśatvāvacchinnatvameva kuto na niveśitam/<BR>
saṃśeyottarapratyakṣe ca puruṣatvavyāpyakarādimānayamiti parāmarśasya<BR>
2viśakalitajñānasādhāraṇyānurodhena 3jñānaviśiṣṭajñānatvenaiva<BR>
kāraṇatvopagamāt/ evaṃ viśeṣapadarśanasya<BR>
viparītajñānapratibanadhakatāyāṃ uttejakatāmate uktaviśeṣaṇaṃ viphalaṃ<BR>
syāt/ saṃśayottarapratyakṣe 4ativyāpteranavakāśādintyata āha - [148] eteneti/ janakatāyāṃ<BR>
<BR>
<BR>
tādṛśadharmāvacchinnatvamaniveśya<BR>
pakṣatāsahakṛtaparāmarśajanyatvasyaiva vivakṣaṇenetyarthaḥ/ [148] viśeṣaṇatāvacchedakaprakārakanirṇayavidhayetyanena<BR>
viśiṣṭavaiśiṣṭyāvagāhibuddheḥ<BR>
tādṛśaviśiṣṭaparāmarśatvāvacchinnajanakatākatvamastīti sūcitam/<BR>
saṅkṣepa iti/ atrāyamāśayaḥ --- pakṣatāsahakṛtasyaiva parāmarśasya<BR>
viśeṣadarśanatvena saṃśayottarapratyakṣe hetutvāt<BR>
taddoṣatādavasthyamiti pakṣatājanyatve sati parāmarśajanyatvamiti<BR>
tadartho vaktavyaḥ/ evaṃ pakṣatāpratyakṣe ativyāptivāraṇāya<BR>
parāmarśajanyatvopādānam/<BR>
<BR>
<BR>
----------------------------------<BR>
<BR>
<BR>
1. parāmarśajanyatveti/<BR>
parāmarśaniṣṭhajanakatānirūpitajanyatvetyarthaḥ/<BR>
<BR>
<BR>
2. viśakalitajñāneti/<BR>
'puruṣatvavyāpyaṃ karādi', 'karādimāṃścāyam' iti<BR>
jñānadvayasādhāraṇyānurodhenetyarthaḥ/<BR>
<BR>
<BR>
3.<BR>
jñānaviśiṣṭajñānatveneti/<BR>
karādiviśeṣyakapuruṣatvavyāpyatvaprakārakajñānaviśiṣṭakaradiṃprakārakedantvāvacchinnaviśeṣyakajñānatvenetyarthaḥ/<BR>
<BR>
<BR>
<BR>
4.<BR>
ativyāpteranavakāśāditi/<BR>
jñānaviśiṣṭajñānatvāvacchinnakāraṇatānirūtipakāryatānirūpitakāryatāyāḥ<BR>
sattve 'pi parāmarśatvāvacchinnakāraṇatānirūpitakāryatāyāḥ<BR>
virahāditi bhāvaḥ/<BR>
<BR>
<BR>
-----------------------------------<BR>
<BR>
<BR>
yadyapi<BR>
pakṣatāparāmarśobhayaviṣayakasamūhālambanapratyakṣe 'tivyāptirevamapi<BR>
sambhavati, tathāpi<BR>
pakṣatājanyatāvacchedakadharmāvacchinnaparāmarśajanyatāvivakṣaṇāt 1na<BR>
doṣaḥ/ pakṣatāpratyakṣatvaparāmarśapratyakṣatvoḥ avacchedakayoḥ<BR>
bhedādityādikaṃ anumitigranthādau vistareṇoktaṃ draṣṭavyamiti/<BR>
<BR>
<BR>
<b>pakṣatālakṣaṇam</b><BR>
<BR>
<BR>
nanu<BR>
sādhyasaṃśayarūpapakṣatāsahakṛtatvaṃ kuto nātra niveśayituṃ<BR>
śakyamityabhiprāyeṇa śaṅkate - [150] yadyapīti/ ghanagarjanena<BR>
suptotthitasya meghānumitau sādhyasaṃśayarūpakāraṇābhāvena<BR>
vyabhicārāpattyā sādhyasaṃśayasyānumitihetubhūtapakṣatārūpatvaṃ na<BR>
sambhavatīti nātṛ tadvivakṣaṇaṃ śakyamityabhiprāyeṇa samādhatte - [150] tathāpīti/ [150] sādhyānumitīcchāyā iti/ atra<BR>
cecchāmātraniveśe siddhisattve ghaṭo bhūyāt<BR>
itīcchādaśāyāmanumityāpattiḥ/ anumityasāniveśe 'pi<BR>
ghaṭānumitiḥ bhūyāt itīcchāyā vāraṇāsambhavaḥ/<BR>
sādhyānumitiviṣayakecchāniveśe 'pi ghaṭānumitiḥ<BR>
bhūyāditīcchāvāraṇaṃ na sambhavati/<BR>
2ghaṭasādhyobhayasamūhālambanānumiterviṣayatvasambhavāt/ ataḥ<BR>
prakṛtasādhyakatvaviśeṣitānumititvaprakārikecchāyā iti tadartho<BR>
bodhyaḥ/ abhāvapratiyogitāyāṃ ca tādṛśecchātvāvacchinnatvaṃ<BR>
niveśyam, tena tādṛśecchāghaṭobhayābhāvādikamādāya 3na doṣaḥ/<BR>
tādṛśecchātvāvacchinnatvaṃ ca tādṛśecchātvaparyāptāvacchedakatākatvam/<BR>
tacca 4tādaśecchātvetaradharmānavacchinnatvaparyavasitam/ tena caitrasya<BR>
siddhisiṣādhayiṣayoḥ sattve<BR>
<BR>
<BR>
----------------------------------<BR>
<BR>
<BR>
1. na doṣa iti/<BR>
samūhālambanapratyakṣaniṣṭhāyāḥ parāmarśajanyatāyāḥ<BR>
parāmarśaviṣayakapratyakṣatvāvacchinnatve 'pi pakṣatāyāḥ janyatāvacchedakaṃ<BR>
yat pakṣatāpratyakṣatvaṃ tadavacchinnatvābhāvāditi bhāvaḥ/<BR>
<BR>
<BR>
2. ghaṭasādhyeti/<BR>
'ghaṭavahnyubhayānumitirbhūyāt' iti icchā atra vivakṣitā/<BR>
<BR>
<BR>
3. na doṣa iti/<BR>
siddhisiṣādhayiṣobhayasattvakāle na pakṣatānupapattirityarthaḥ/<BR>
<BR>
<BR>
4.<BR>
tādṛśecchātvetyādi/ tathā ca ghaṭavahnyubhayānumitirbhūyāditīcchāyāḥ<BR>
yo 'bhāvaḥ tadīyapratiyogitāyāḥ<BR>
tādṛśecchātvetaraghaṭasādhyakatvādyavacchinnatayā tadanavacchinnatvābhāvāt<BR>
tādṛśābhāvasya na uttejakābhāvarūpatetyāśaya/<BR>
<BR>
<BR>
--------------------------------<BR>
<BR>
<BR>
maitravṛttitvaviśiṣṭasiṣādhayiṣayā abhāvamādāya<BR>
nānumityanupapattiḥ/ evamagre 'pi pratiyogitāyāṃ<BR>
viśiṣṭasiddhitvetaradharmāvacchinnatvaṃ niveśyam/ tena<BR>
viśiṣṭasiddhighaṭobhayādyabhāvasya<BR>
yatkiñcidātmavṛttitvaviśiṣṭatādṛśasiddhyabhāvasya ca vyudāsaḥ/<BR>
anyathā siṣādhayiṣāṃ vinā siddhisattve 'numityāpatteḥ/ yadyapi<BR>
tādṛśecchātvetaradharmaḥ tādṛśānumititvaprakārakatvarūpa iti<BR>
siṣādhayiṣāvirahasyaivāsaṃgrahaḥ/ evamagre 'pi/ tathāpi<BR>
1tādṛśaprakārakatvaniṣṭhāvacchedakatābhinna -<BR>
<BR>
<BR>
icchātvaniṣṭhāvacchedakatābhinnāvacchedakatvānirūpakatvaṃ<BR>
vivakṣaṇīyam/ evaṃ<BR>
siṣādhayiṣāvirahavaiśiṣṭyaniṣṭhāvacchedakatābhinnasiddhitvaniṣṭhāvacchedakatābhinnāvacchedakatvānirūpakatvamagrimapratiyogitāyāṃ<BR>
niveśyamiti/ evamanyatrāpi bodhyam/ [151] samavāyenābhāva iti/<BR>
siṣādhayiṣāsiddhyoḥ sattvadaśāyāṃ<BR>
saṃyogasaṃbandhāvacchinnapratiyogitākasiṣādhayiṣāvirahasyātmani<BR>
sattvāt anumityanupapattiḥ ataḥ samavāyenetyuktam/<BR>
avacchinnapratiyogitākatvamabhāvānvayi tṛtīyārthaḥ/ nanu<BR>
siṣādhayiṣāvirahasya svarūpasaṃbandhena siddhiviśeṣaṇatve<BR>
siddhisiṣādhayiṣayoḥ sattve 'numittyanupapattitādavasthyam/<BR>
siṣādhayiṣāyāḥ samavāyenātmanyeva sattvāt ityata āha - [151] svarūpetyādi/ tathā ca siṣādhayiṣāvirahavaiśiṣṭyaṃ siddhau na<BR>
svarūpasambandhena, yenoktadoṣaḥ syāt/ api tu<BR>
svaniṣṭhasvarūpasaṃbandhāvacchinnādheyatānirūpakanirūpitasamavāyasambandhāvacchinnādheyatāsambandhena<BR>
tathā ca noktadoṣa iti bhāvaḥ/ [151] tadviśiṣṭāyāssaddheriti<BR>
vyāsena lekhanāt siṣādhayiṣāvirahaviśiṣṭasiddhyabhāva iti<BR>
dīpikāvākyasthasamastapade viśiṣṭāntaṃ siddhyabhāvaviśeṣaṇamiti<BR>
bhramo nirastaḥ/ tathā sati siddhisiṣādhayiṣayoḥ<BR>
<BR>
<BR>
----------------------------------<BR>
<BR>
<BR>
1.<BR>
tādṛśaprakārakatveti/<BR>
tatsādhyaviśiṣṭatatpakṣaviṣayakānumititvaprakārakatvaniṣṭhāvacchedakatābhinnā<BR>
icchātvaniṣṭhāvacchedakatābhinnā va yā avacchedakatā tadanirūpikā yā<BR>
siṣādhayiṣāniṣṭhā pratiyogitā tannirūpakābhāvaḥ<BR>
siṣādhayiṣāvirahapadena vivakṣita iti bhāvaḥ/<BR>
<BR>
<BR>
---------------------------------<BR>
<BR>
<BR>
sattve 'numityanupapattitādavasthyāt/<BR>
siddhyabhāvarūpaviśeṣyavirahāditi dhyeyam/ [151] siddhessamavāyenābhāva ityartha iti/<BR>
siṣādhayiṣāvirahaviśiṣṭasiddheḥ saṃyogenābhāvamādāya<BR>
viśiṣṭasiddhidaśāyāmanumitivāraṇāya samavāyenetyuktam/ atra<BR>
sāmānādhikaravyaśarīre prathamādheyatāyāṃ<BR>
svarūpasaṃbandhāvacchinnatvāniveśe siddhisiṣādhayiṣayoḥ sattve 'pi<BR>
ātmani siṣādhayiṣāvirahasya 1svapratiyogimattvasaṃbandhena<BR>
sattvādanumityanupapattiḥ, ataḥ tanniveśaḥ/<BR>
anavacchinnasvarūpasaṃbandhāvacchinnatvaṃ tadarthaḥ/ tena ghaṭādyavacchedena<BR>
siṣādhayiṣāvirahasya siṣādhayiṣāvatyapyātmani sattve 'pi na kṣatiḥ/<BR>
siṣādhayiṣāvirahavati kāle kālikaviśeṣaṇatayā siddhisattvāt 2sa<BR>
eva doṣa iti dvitīyādheyatānavacchinnasvarūpasambandhena kāraṇatvaṃ<BR>
vaktavyam/ anyathā siddhisattve ghaṭādyavacchedena tadabhāvasattvāt<BR>
viśiṣṭasiddhidaśāyāmanumityāpatteḥ/ [151] sādhyasiddhiḥ<BR>
pakṣatāvacchedakaviśiṣṭa ityādi/<BR>
pakṣatāvacchedakāvacchinnaviśeṣyatānirūpitasādhyatāvacchedakadharmasaṃbandhāvacchinnaprakāratāśālisaṃśayānyajñānamityarthaṃḥ/<BR>
atra ca pāṣāṇamayaḥ saṃyogena vahnimānityādeḥ, parvataḥ saṃyogena<BR>
dravyavān ityādeḥ, parvataḥ kālikādinā vahnimānityādeśca<BR>
niścayasya sattve 'pi anumityanupapattiḥ syāditi<BR>
pakṣatāvacchedakāderniveśanam/<BR>
viśeṣyatāprakāratayornirūpyanirūpakabhāvaniveśanaṃ ca parvato<BR>
ghaṭavān, hradaśca vahnimānityādisamūhālaṃbananirṇayasya parvato<BR>
vahnimānityādyanumitivirodhitāvāraṇāyeti bodhyam/ parvato<BR>
vahnimān naveti saṃśayasya pratibandhakatāvāraṇāya<BR>
saṃśayānyatvaniveśanam/ tacca na sāmānyataḥ saṃśayabhinnatvama, tathā<BR>
sati parvataḥ saṃyogena vahnimān bhūtaṃ ghaṭavān<BR>
<BR>
<BR>
---------------------------------<BR>
<BR>
<BR>
1.<BR>
svapratiyogamattveti/ svaṃ siṣādhayiṣāvirahaḥ tatpratiyogi<BR>
siṣādhayiṣā tadvattvamātmanaḥ/<BR>
<BR>
<BR>
2. sa eva doṣa iti/<BR>
siddhisiṣādhayiṣayoḥ sattve 'pi anumityanupapattirityarthaḥ/<BR>
<BR>
<BR>
---------------------------------<BR>
<BR>
<BR>
navetyādi<BR>
samūhālambanajñānasyāṃśikasaṃśayarūpasyāpratibandhakatvaprasaṅgāt,<BR>
kintu<BR>
sādhyatāvacchedakasambandhāvacchinnapratiyogitākābhāvāprakārakatvam/<BR>
yadyapi atra vahnitvādinā padārthānatarāvagāhinaḥparvataḥ saṃyogena<BR>
vahnimān navetyādisaṃśayasyāpi tādṛśatvamasti<BR>
sādhyatāvacchedakadharmāvacchinnasādhyatāvacchedakasambandhāvacchinnaprat iyogitāsambandhāvacchinnaprakāratānirūpitābhāvatvāvacchinnaprakāratānirūpakatvābhāvavivakṣāyāmapi<BR>
parvatā vahnimān hradaśca<BR>
vahnyabhāvavānityādigrahasyāpratibandhakatvaprasaṅgaḥ/ tathāpi<BR>
pakṣatāvacchedakāvacchinnaviśeṣyatānirūpitā yā<BR>
tādṛśābhāvatvāvacchinnaprakāratātannirūpakatvābhāvavivakṣaṇāt na doṣaḥ/<BR>
abhāvatvāvacchinnaprakāratāyāṃ<BR>
<BR>
<BR>
svarūpasambandhāvacchinnatvaṃ niveśanīyam/ anyathā parvataḥ<BR>
saṃyogena vahnimānkālikādinā sambandhena<BR>
vahnyabhāvavāṃścetyādiniścayasyāpi virodhitāpattiḥ/<BR>
pakṣatāvacchedakāvacchinanaviśeṣyatānirūpitasādhyavadbhedatvāvacchinnasvarūpasambandhāvacchinnaprakāratākatvābhāvo 'pi<BR>
niveśyaḥ/ anyathā parvato vahnimān vahnimadanyo veti saṃśayasya<BR>
virodhitāpattirityalamadhikena/<BR>
<BR>
<BR>
nanu siddhau<BR>
siṣādhayiṣāvirahaviśiṣṭatvaniveśaprayojanaṃ 'siddhisattve 'pī'tyādi<BR>
dīpikāgranthoktaṃ siddhisiṣādhayiṣāparāmarśānāṃ yaugapadya eva<BR>
sambhavati/ tadeva ca na ghaṭate/ yogyavibhuviśeṣaguṇānāṃ<BR>
svottarotpannaguṇanāśyatvaniyamena teṣāṃ yugapadavasthānāsambhavāt,<BR>
ataḥ tatprayojanakathanamasaṅgatamityāśaṅkya<BR>
siddhyātmakaparāmarśasthale tat saṅgamayati - [151] atra<BR>
siddhiścetyādinā/ [151] ataḥ samūhālambanaparyantānudhāvanāt/<BR>
parāmarśeti/ anyathā yatra prathamaṃ parāmarśaḥ tataḥ siddhiḥ, tataḥ<BR>
siṣādhayiṣā, tataḥ anumitiḥ na jāyata eva/ parāmarśasya pūrvaṃ<BR>
naṣṭatvāt ato nātra prayojanaṃ sambhavatīti bhāvaḥ/ tathā ca<BR>
viśeṣaṇābhāvaprayuktaviśiṣṭābhāvasambhavāt na siddhisiṣādhayiṣayoḥ<BR>
sattve vyabhicāra iti bhāvaḥ/<BR>
<BR>
<BR>
<b>parāmarśalakṣaṇam</b><BR>
<BR>
<BR>
prakāśikāyām<BR>
[155] saptamītatpuruṣāṅgīkāra iti/ nanvatra vyāptiviśiṣṭasya<BR>
pakṣadharmateti ṣaṣṭhītatpuruṣaḥ kuto nāśritaḥ, sa eva cāśrayaṇīyaḥ/<BR>
kārakādhikārīyāt 'saptamyadhikaraṇe ce'ti sūtrādasāmarthyena<BR>
samāsānupapattibhiyā samastapadapraviṣṭakriyāsamabhivyāhārasya<BR>
durvañcatvena saptamyanupapatteriti cet - na/<BR>
śaiṣikaṣaṣṭhīprasaktāvapi akārakādhikaraṇavācipadādapi kvacit saptamī<BR>
sādhuriti sūcanāyaiva iha saptamīsamāsādaraḥ/ tatra pramāṇaṃ<BR>
coktasūtre cakāropādānameva/ anyathā tadvaiyarthyāpatteriti/ spaṣṭaṃ<BR>
cedam vyutpattivāde saptamyarthavicāre/ nanu<BR>
vyāptiviṣayakapakṣadharmatājñānasya parāmarśarūpatve dhūmo vahnivyāpyaḥ<BR>
dhūmavān parvata iti jñānayoḥ vyāvṛttiḥ yadyapi sambhavati, tathāpi<BR>
hetuḥ sādhyavyāpyaḥ hetumān pakṣa iti samūhālambanasya<BR>
parāmarśatvāpattyā tato 'numityāpattiḥ ato niṣkarṣamāha - [155] vyāptyavacchinnetyādinā/ atra ca vyabhicāristhale<BR>
hetuvyāpakasādhyasāmānādhikaraṇyarūpaviśiṣṭavyāptyaprasiddhyā<BR>
bhramīyaviṣayatāsādhāraṇanirūpyanirūpakabhāvāpannaviṣayataiva<BR>
<BR>
<BR>
vyāptighaṭakatāvatpadārthānāṃ niveśanīyā/ tathā ca<BR>
vyāptyavacchinnetyasya<BR>
hetuprakāratānirūpitavyāpakatvaprakāratānirūpitasādhyaprakāratānirūpi tasāmānādhikaraṇyaprakāratānirūpitetyarthaḥ/<BR>
vyāpakatvaghaṭakapadārthānāmapi nirūpyanirūpakabhāvāpannaviṣayataiva<BR>
niveśyā/ vahnivyāpyadhūvān hradaḥ, parvato ghaṭavāniti<BR>
samūhālambanataḥ anumitivāraṇāya<BR>
viśeṣyatāprakāratayornirūpyanirūpakabhāvaniveśaḥ/ vahnivyāpyadhūvat<BR>
dravyamiti jñānāt parvato vahnimān ityanumitivāraṇāya<BR>
pakṣatāvacchedakaniveśaḥ/ parvato vahnivyāpyadhūmavān na veti<BR>
saṃśayādanumitivāraṇāya niścaya ityuktam/ niścayatvaṃ ca na<BR>
sāmānyataḥ saṃśayabhinnatvamāṃśikasaṃśayasyājanakatvāpatteḥ/ kiṃ tu<BR>
sādhyavyāpyahetutvābhāvaprakāratānirūpitapakṣatāvacchedakāvacchinnaviśeṣyatānirūpakatvābhāvādirūpamiti<BR>
dhyeyam/<BR>
<BR>
<BR>
<b>vyāptilakṣaṇam</b><BR>
<BR>
<BR>
yatra dhṛmaḥ<BR>
tatrāgniriti sāhacaryaniyamo vyāptiriti saṃgrahavākye<BR>
tādṛśavākyapratipādyā sāhacaryaniyamābhinnā vyāptiriti bodha<BR>
ityabhiprāyeṇāha dīpikāyām [157] yatretyādi/ [157] abhinayaḥ abhilāpakaśabdakathanam/ [157] sāhacaryaniyama iti<BR>
saṃgrahavākye sahacarata iti sahacarau tayorbhāvaḥ sāhacaryam/<BR>
sāmānādhikaraṇyamityarthaḥ/ tasya niyamaḥ prācīnamate<BR>
sādhyābhāvavadavṛttitvādivaiśiṣṭyam/ nīvīnamate<BR>
hetuvyāpakasādhyanirūtipatvātmakaṃ, tasya hetuniṣṭhatvaṃ<BR>
svāśrayāśrayatvarūpaparamparāsambandhanaiva vācyamiti vyāpya ityādau sa<BR>
eva pratyayārthaḥ svāditi gauravaṃ niyamasya viśeṣyatve durvāram/<BR>
tasya viśeṣaṇatve tu<BR>
niyamaviśiṣṭasāmānādhikaraṇyasyāśrayatāsambandhenaiva hetuvṛttitvāt<BR>
noktarītyā gauravāvakāśa iti manasi nidhāya [157] niyatasāmānādhikaraṇyamityuktam/ [157] sādhyābhāvavadavṛtti tvādirūpamiti/ ādinā<BR>
sādhyavadanyāvṛttitvaparigrahaḥ/ sādhyābhāvavadavṛttitvādirūpaṃ<BR>
viśeṣaṇaṃ ghaṭakamiti yāvat/ tādṛśaṃ yatreti vyutpattyā<BR>
sādhyābhāvavadavṛttitvādighaṭitamityarthaḥ/ atra vahnimān<BR>
gaganādityādiviruddhavāraṇāya 1viśeṣyam/ dravyaṃ sattvāt<BR>
ityādivyabhicārivāraṇāya 2viśeṣaṇam/<BR>
<BR>
<BR>
vṛttimātraniveśenoktaviruddhanirāse tu 'dhūmavān<BR>
vahne'rityādāvapi prayojanaṃ bodhyam/ kecittu - sāhacaryaniyama<BR>
ityatra kṛdabhihito bhāvo dravyavatprakāśata iti nyāyena<BR>
niyamaśabdo niyataparaḥ sāmānādhikaraṇyaviśeṣaṇamityabhiprāyeṇāha<BR>
[157] niyatasāmānādhikaraṇyamiti - iti vyācakruḥ/ tadasat --<BR>
tathāsati sāhacaryaṃ sāmānādhikaraṇyam, tasya niyama iti<BR>
ṣaṣṭhīsamāsena vyākhyānavirodhāt/ niyataparaniyamaśabdasya<BR>
'viśeṣaṇaṃ viśeṣye'tyādisūtreṇā pūrvanipātāpatteśca/ tasmāt<BR>
niyatasāmānādhikaraṇyaṃmiti phalitārthakathanama;<BR>
<BR>
<BR>
---------------------------------<BR>
<BR>
<BR>
1. viśeṣyamiti/<BR>
sāmānādhikaraṇyarūpaṃ viśeṣyamityarthaḥ/<BR>
<BR>
<BR>
2. viśeṣaṇamiti/<BR>
niyamarūpaṃ viśeṣaṇamityarthaḥ/<BR>
<BR>
<BR>
---------------------------------<BR>
<BR>
<BR>
na tu<BR>
śabdārthakathanamiti tattvam/ tathā ca niyatasāmānādhikaraṇśarīre<BR>
niyamaḥ sādhyābhāvavadavṛttitvādivaiśiṣṭyarūpo na śakyate vaktumiti<BR>
bhāvaḥ/ tathātve doṣamāha -- [157]<BR>
idaṃ vācyamityādinā/ atra ca<BR>
sādhyābhāvavadavṛttitvaśarīre kiṃ sādhyaniṣṭhapratiyogitākābhāvo<BR>
niveśyate, uta<BR>
sādhyatāvacchedaketaradharmānavacchinnasādhyatāvacchedakasambandhāvacchinnapratiyogitākābhāvaparyantamiti<BR>
vikalpaṃ manasi nidhāyādye vācyatvaghaṭobhayādyabhāvamādāya<BR>
ghaṭādivṛttitvaviśiṣṭavācyatvādyabhāvaṃ<BR>
saṃyogādisaṃbandhāvacchinnapratiyogitākavācyatvādyabhāvaṃ cādāya<BR>
saddhetoravyabhicāritvānupapatteḥ sphuṭatvāt dvitīye dūṣaṇamāha --<BR>
[157] sādhyābhāvāpratisaddheriti/ [157] pratiyogitānavacchedakasādhyatāvacchedakāvicchannetyartha iti/<BR>
dhūmavān vahnerityādau prameyatvadravyatvādikamādāya<BR>
ativyāptivāraṇāya viśiṣya sādhyatāvacchedakapraveśaḥ/ yadyapi<BR>
mahānasīyavahnyādyabhāvapratiyogitāvacchedakatvaṃ vahnitvāderapyadhikaṃ<BR>
tviti nyāyādakṣatam/ tathāpi tādṛśapratiyogitānavacchedaketyādinā<BR>
1hetusamānādhikaraṇābhāvaviśiṣṭānyasādhyatāvacchedakāvacchinnaviṣayatāvattvavivakṣayā<BR>
na doṣaḥ/ vaiśiṣṭyaṃ svasetyādibhedavattvasaṃbandhena/ svādhikaraṇatā<BR>
svapratiyogitāvacchedakatvasambandhena bhedapratiyogitāvacchekatā<BR>
avacchedakatāsaṃbandhena/ tathā ca mahānasīyatvādau<BR>
tādṛśaviṣayatāvacchedakatāvirahāt lakṣaṇasaṅgatiḥ/ viṣayatāyāṃ<BR>
sādhyatāvacchedakāvacchinnatvaṃ caikamātravṛttidharmasya<BR>
sādhyatāvacchedakatve tanniṣṭhāvacchedakatākatvam, dharmadvayādaḥ tathātve<BR>
<BR>
<BR>
--------------------------------<BR>
<BR>
<BR>
1.<BR>
hetusamānādhikaraṇābhāvaviśiṣṭānyā yā<BR>
sādhyatāvacchedakāvacchinnaviṣayatā tadvattvamityarthaḥ/ svapadena<BR>
hetusamānādhikaraṇaḥ ghaṭādyabhāvo grāhyaḥ/ svasetyādibhedavattvaṃ nāma<BR>
svādhikaraṇavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākapratiyogitākabhedavattvam/<BR>
svaṃ ghaṭābhāvaḥ svapratiyogitāvacchedakatāsaṃbandhena<BR>
ghaṭābhāvādhikaraṇaṃ ghaṭatvaṃ, tatra yo bhedaḥ avacchedakatāsaṃbandhanena<BR>
vahnitvāvacchinnaviṣayatāvadbhedaḥ tatpratiyogitāvacchedakatvaṃ<BR>
vahnitvāvacchinnaviṣayatāyāṃmiti<BR>
tādṛśabhedapratiyogitāvacchedakatāsaṃbandhena ghaṭābhāvavatī<BR>
vahnitvāvacchinnaviṣayatā tena saṃbandhena ghaṭābhāvavadbhinnā ca<BR>
ghaṭatvāvacchinnaviṣayateti svasetyādibhedavattvasaṃbandhena<BR>
ghaṭābhāvaviśiṣṭā ghaṭatvāvacchinnaviṣayatā, tadanyā<BR>
<BR>
<BR>
vahnitvāvacchinnaviṣayateti samanvayo bodhyaḥ/<BR>
<BR>
<BR>
---------------------------------<BR>
<BR>
<BR>
tu<BR>
dharmadvayāderviśeṣaṇaviśeṣyatāvacchedakabhāvena yādṛśaṃ vilakṣaṇa<BR>
avacchedakatvaṃ tannirūpakatvarūpamiti na kṣatiriti/ na<BR>
<BR>
<BR>
caivamiti<BR>
saṃyogasamavāyobhayasambandhāvacchinnapratiyogitākavahnyādyabhāvamādāya<BR>
taddoṣatādavasthyamiti vācyam/<BR>
sādhyatāvacchedakasambandhamātrāvacchinnatvasya<BR>
taditarasambandhānavacchinnatvaparyavasitasya vivakṣitatvāt/ [158] hetutāvacchedakāvacchinnaparamiti/<BR>
1prakṛtahetutāvacchedakatāvyāpakatāvacchedakatākanirūpakatākaparami tyarthaḥ/<BR>
tādṛśanirūpakatākatvamadhikaraṇatānvayi/ tena viśiṣṭasattāhetuke<BR>
sattātvasyāpi hetutāvacchedakatāyā taddoṣatādavasthyamiti śaṅkā<BR>
parāstā/<BR>
<BR>
<BR>
vastutastu ekadharmasya<BR>
hetutāvacchedakatve tanniṣṭhāvacchedakatākatvamevādhikaraṇatāyāṃ<BR>
niveśyam/ yatra<BR>
<BR>
<BR>
dharmadvayādeḥ tathātvaṃ<BR>
tatra pūrvoktarītyā vilakṣaṇāvacchedakatākatvamiti na kiñcidavahīnam/<BR>
atraiva [158] hetutāvacchedakāvacchinnaparamityasyāpi<BR>
tātparyamiti dhyeyam/ [158] viśiṣṭeti/<BR>
2svarūpasamavāyobhayaghaṭitasāmānādhikaraṇyasambandhena<BR>
guṇakarmānyatvaviśiṣṭetyarthaḥ/ nanu viśiṣṭaśuddhayorbhendāt kathaṃ<BR>
hetvadhikaraṇatva guṇāderityata āha - [158] viśiṣṭasyeti/<BR>
dravyatvābhāvasya hetvadhikaraṇaguṇādiniṣṭhatve 'pīti yojanā/<BR>
guṇādītyādinā karmādisaṅgrahaḥ/ [158] nāvyāptiriti/<BR>
tanniṣṭhādhikaraṇatānirūpakatāvacchedakaṃ yat<BR>
<BR>
<BR>
--------------------------------<BR>
<BR>
<BR>
1. nirūpakatāpadenātra<BR>
ādheyatā vivakṣitā/ tathā ca prakṛtahetutāvacchedakatāvyāpikā yā<BR>
ādheyatāvacchedakatā tannirūpakādheyatānirūpakatvamadhikaraṇatāyāṃ<BR>
vivakṣitam/ tena dravyaṃ viśiṣṭasattvāt ityatra hetutāvacchedakatā<BR>
viśiṣṭasattātve, tatra<BR>
guṇaniṣṭhādhikaraṇatānirūpitādheyatāvacchedakatā nāsti, 'guṇo<BR>
guṇakarmānyatvaviśiṣṭasattāvān' iti pratītivirahāt/ api tu<BR>
dravyaniṣṭhābhikaraṇatānirūpitadheyatāvacchedakatā asti, 'dravyaṃ<BR>
guṇakarmānyatvaviśiṣṭasattāvat' iti pratīteḥ/ ataḥ<BR>
hetutāvacchedakatāvyāpakāvacchedakatākādheyatākādhikaraṇatāvat<BR>
dravyameva, tadvṛttyatyantābhāvāpratiyogitvaṃ dravyatve 'stīti<BR>
nāvyāptiriti bhāvaḥ/<BR>
<BR>
<BR>
2.<BR>
svarūpasamavāyobhayaghaṭitasāmānādhikaraṇyaṃ nāma<BR>
svarūpasaṃbandhāvacchinnasvaniṣṭhādheyatānirūpakādhikaraṇanirūpitasamavāyasaṃbandhāvacchinnavṛttitvam/<BR>
<BR>
<BR>
<BR>
---------------------------------<BR>
<BR>
<BR>
tasyaiva<BR>
tadavacchinnanirūpitādhikaraṇatāvattvena guṇāderatathātvāditi bhāvaḥ/<BR>
yadyapi hetvadhikaraṇatāyāṃ hetutāvacchedakasambandhāvacchinnatvāniveśe<BR>
kālikādinā dhūmādyabhikaraṇe hradādau<BR>
saṃyogādyavacchinnavahnyādyabhāvasattvāt apyavyāptisambhavaḥ/ tathāpi<BR>
janyamātrasya kālatvānupagame naiṣa doṣaḥ sambhavatīti tatra tanniveśasya<BR>
prakārāntareṇa phalamāha - [158] nāvyāptiriti/ ātmabhinnaṃ<BR>
jñānavadanyatvādityādau ātmanaḥ kenāpi sambandhena<BR>
hetvadhikaraṇatāviraheṇa lakṣaṇasamanvayasambhavāt nāsambhavo darśitaḥ/<BR>
saṃyogasāmānyābhāvasya vṛkṣe savivādatvādāha -- [158] kapīti/ [158] pratiyogivaiyadhikaraṇyasyeti/ yadyapi<BR>
sāmānyataḥ pratiyoginiveśe tādṛśaviśeṣaṇākrāntābhāvāprasiddhiḥ/<BR>
svapratiyoginiveśe svatvasya tattadvyaktiviśrāntatayā<BR>
vyāpterasarvajñadurjñeyatāpattiḥ/ tathāpi<BR>
1tādātmyasvapratiyogyadhikaraṇavṛttitvobhayasaṃbandhena<BR>
abhāvaviśiṣṭānyatvaṃ nirūpakatvasvāśrayādhikaraṇavṛttitvobhayasaṃbandhena<BR>
pratiyogitāviśiṣṭānyatvaṃ vā sthūlasūkṣmarītibhyāmanugatamabhāve<BR>
niveśyamiti na doṣaḥ/ atra ca svapratiyogyadhikaraṇāvṛttitvasya<BR>
pratiyogivaiyadhikaraṇyaśabdārthatve kapisaṃyogī sattvādityādau<BR>
vyabhicāriṇyatiprasaṅgaḥ/ adhikaraṇabhedenābhāvabhedaviraheṇa<BR>
sādhyābhāvasya vyāpakatāghaṭakatvāsambhavāt/<BR>
svapratiyogyanadhikaraṇavṛttitvasya niveśe ca kapisaṃyogī<BR>
etattvādityādau avyāpitatādavasthyamiti hetvadhikaraṇe<BR>
svapratiyogyanadhikaraṇatvaṃ niveśanīyamityādikaṃ manasi nidhāyāha -<BR>
[158] adhikamiti/<BR>
<BR>
<BR>
--------------------------------<BR>
<BR>
<BR>
1. abhāvapadena<BR>
saṃyogābhāvo grāhyaḥ tādātmyasaṃbandhena<BR>
svapratiyogyadhikaraṇavṛttitvasambandhena ca tadviśiṣṭaḥ sa eva, tadanyo<BR>
ghaṭādyabhāvaḥ/ evaṃ prayitogitā saṃyoganiṣṭhā, tannirūpakaḥ<BR>
saṃyogābhāvaḥ tathā svaṃ pratiyogitā tadāśrayaḥ saṃyogaḥ<BR>
<BR>
tadadhikaraṇavṛttiśca<BR>
saṃyogābhāva iti uktobhayasambandhena pratiyogitāviśiṣṭaḥ<BR>
saṃyogābhāvaḥ tadanyaḥ ghaṭādyabhāva iti samanvayo draṣṭavyaḥ/<BR>
<BR>
<BR>
-------------------------------<BR>
<BR>
<BR>
<b>anumānavibhāgaḥ</b><BR>
<BR>
<BR>
saṅgrahe [164] svayamevetyādi/ asya vākyasya<BR>
parānadhīnabhūyodarśanajanyamahānasādinirūpitasvāśrayāśrayatvarūpaparamparāsambandhāvacchinnādheyatāśrayaḥ<BR>
yatra dhūmastatrāgniriti<BR>
vyāptiviṣayakapratyakṣottarakālīnaparvatasamīpakarmakagamanāśrayaḥ<BR>
parvatavṛttivahniviṣayakasandehavān<BR>
parvatadharmikadhūmaprakārakacākṣuṣāśrayaḥ yatra<BR>
dhūmastatrāgnirityākārakavyāptiviṣayakasmaraṇāśraya ityakhaṇḍabodhaḥ/<BR>
tatra<BR>
<BR>
<BR>
dhūmaṃ paśyan<BR>
smaratītyanena dhūmadarśanajanyatvaṃ vyāptismaraṇe labhyate/<BR>
uddeśyavidheyabhāvasthale<BR>
uddeśyatāvacchedakavidheyayorjanyajanakabhāvasambandhabhānasya dhanavān<BR>
sukhītayādau dṛṣṭatvāt/ tathā ca kathaṃ vyāptismaraṇahetutvaṃ<BR>
dhūmadarśanasyetyāśaṅkāyāṃ tadupapādayati prakāśikāyām [165] ekasaṃnbadhīti/<BR>
<BR>
<BR>
<b>svārthānumānanirūpaṇam</b><BR>
<BR>
<BR>
bhūyodarśanena<BR>
vyāptiṃ gṛhītveti saṅgrahavākyāt bhūyodarśanasya vyāptigrāhakatā<BR>
labhyate/ tacca nopapadyate/ anvayavyabhicārādityāśaṅkate -<BR>
dīpikāyāñ [164] nanviti/<BR>
<BR>
<BR>
<b>vyāptigrahopāyanirūpaṇam</b><BR>
<BR>
<BR>
nanu<BR>
vyabhicārajñānadaśāyāmapi bhūyodarśanena vyāptiniścayaḥ svīkriyate<BR>
itīṣṭāpattiḥ kuto na sambhavati ityata āha - [165] vyabhicārajñānadaśāyāmityādi/ tathā cānubhavavirodha iti<BR>
bhāvaḥ/ yadi cānubhavavirodhamapyanādṛtya iṣṭāpattiḥ svīkriyate<BR>
tadāpyāha - [165] idamupalakṣaṇamiti/<BR>
idaṃ-vyabhicārajñānadaśāyāṃ<BR>
vyāptiniścayāpattirūpātiprasaṅgakathanam<BR>
upalakṣaṇam-vakṣyamāṇadūṣaṇāntarasūcakam/ [165] rasābhādisādhāraṇyād iti/ idamupalakṣaṇam<BR>
sāmānya-pratyāsattyanupagamapakṣe parvatīyavahnidhūmayoḥ<BR>
sāmānādhikaraṇyasyāsannikṛṣṭatayā mahānasādau vyāptipratyakṣe<BR>
bhānāsambhavāt parvatādau dhūmādidarśanānantaraṃ<BR>
vyāptismaraṇānupapattirityapi draṣṭavyam/ hetutāvacchedakaparyaṃntasya<BR>
vyāptitve dhūmatvādikamevāvacchedakaṃ avacchedyaṃ ca bhavatīti<BR>
avacchedyāvacchedakayoraikyaprasaṅgaḥ/ na ceṣṭāpattiḥ/<BR>
avacchedyaprakārakajñāne 'vacchedakaprakārakajñānasya kāraṇatayā<BR>
ātmāśrayaprasaṅgāt/ ātmāśrayaśca prakṛte<BR>
svajñānahetutvāpādanajanyasvajñānabhedāropātmakaḥ/ yadi svajñānaṃ<BR>
svajñānahetuḥ syāt tarhi svajñānavyatiriktaṃ syāditi tarka iti<BR>
yāvat/ yadvā yadi svaṃ svahetuḥ syāt tarhi svabhinnaṃ syādityādi<BR>
tarkarūpaḥ/ svajñānādihetutvasya svajñānādivyatiriktatvavyāpyatayā<BR>
āpādyāpādakayorvyāptisattvāt āha - [165] dhūmatvāderiti/ [165] na<BR>
kṣatiriti/ tathā ca tādṛśadhūmatvatvāvacchinnaprakāratāśālijñānaṃ<BR>
kāryam; dhūmatvādiniṣṭhānavacchinnaprakāratākajñānaṃ kāraṇamiti<BR>
kāryakāraṇayoḥ bhedāt nātmāśraya ityarthaḥ/ iṣṭāpattidoṣeṇa<BR>
tarkānutthānāditi bhāvaḥ/<BR>
<BR>
<BR>
nanu<BR>
vyabhicārajñānābhāvaḥ sahacāragrahaśca vyāptigrahaheturityuktam tatra<BR>
tādṛśaviśiṣṭavyāptigrahe kimaṃśe<BR>
vyabhicāragrahābhāvasyopayogaḥ-sāmānādhikaraṇyagrahasya ca<BR>
kutropayoga ityāśaṅkāyāṃ tadupapādayati [165] itthaṃ cetyādinā/ [165]<BR>
viśeṣaṇajñānavidhayeti/ hetuḥ<BR>
sādhyasamānādhikaraṇa iti jñānaṃ vinā hetutāvacchedake<BR>
sādhyasamānādhikaraṇavṛttitvasya durgrahatvāditi bhāvaḥ/<BR>
sādhyasāmānādhikaraṇyasya vyāptitve 'pi na doṣa ityāha - [165] vastutastviti/ [166] taddharmadharmitāvacchedakaketi/<BR>
taddharmāvacchinnaviśeṣyatāketyarthaḥ/ [166] ata eveti/<BR>
sāmānādhikaraṇyāntasyaiva vyāptitvavyavasthāpanādevetyarthaḥ/ [166] dhūmatvatveti/ dhūmatvatvasya<BR>
dhūmetarāsamavetatvasahitanikhiladhūmavṛttitvarūpatvāditi bhāvaḥ/<BR>
<BR>
<BR>
[166] digiti/ ayamāśayaḥ -<BR>
hetutāvacchedakāvacchinnaprakāratānirūpitavyāpakatvaprakāratānirūpita<BR>
sādhyatāvacchedakāvacchinnaprakāratānirūpitasāmānādhikaraṇyaprakāratāni rūpitahetutāvacchedakadharmasambandhāvacchinnaprakāratānirūpitapakṣatāvaccherakāvacchinnaviśeṣyatākaniścayatvena<BR>
hetutvopagamāt na viśiṣṭaparāmarśasya anumitihetutvānupapattiḥ/<BR>
evaṃ pūrvamate vahnimān jalāt ityādau<BR>
sādhyasamānādhikaraṇāvṛttihetutāvacchedakaṃ virodhaḥ/ etanmate ca<BR>
sādhyādhikaraṇāvṛttihetuḥ tathā/ evaṃ pūrvamate hetutāvacchedakasya<BR>
pakṣaviśeṣaṇatāvacchedakatayā svarūpato 'pi niveśasya<BR>
svarūpāsiddherhetvābhāsatopapattaye āvaśyakatayā<BR>
vyāptigrahaniṣṭhahetutāvacchedakagarbhe tredhā<BR>
hetutāvacchedakapraveśanamāvaśyakamiti gauravam etanmate tu dvidheti<BR>
<BR>
<BR>
<BR>
lāghavam/ evaṃ<BR>
hetuprakāratānirūpitavyāpakatvaprakāratānirūpitasādhyaprakāratānirūpi tasamānādhikaraṇaprakāratānirūpitavṛttitvaprakāratānirūpitahetutāvacchedakaprakāratānirūpitahetutāvacchedakāvacchinnaprakāratānirūpitapakṣatāvacchedakāvacchinnaviśeṣyatākaniścayatvena<BR>
pūrvamate hetutvaṃ vācyamiti gauravam/ etanmate tu na tatheti<BR>
lāghavamiti/ atra ca vyabhicāra saṃśayasya vyāptipratyakṣaṃ pratyeva<BR>
virodhitā na tu vyāptyanumityādau tatra tasyānukūlatvāt/ tathā ca<BR>
vyāptipratyakṣatvameva vyabhicārasaṃśayapratibadhyatāvacchedakam, na<BR>
tvanumityādisādhāraṇavyāptijñānatvam/ tathā sati<BR>
vyabhicārasaṃśayadaśāyāṃ<BR>
<BR>
<BR>
vyāptyanumityanupapatteḥ/ evaṃ caikadharmāvacchinnaṃ prati<BR>
saṃśayaniścayasādhāraṇavyabhicārajñānatvena naikaṃ pratibandhakatvaṃ<BR>
sambhavati/ evaṃ tadavacchinnābhāvasnaya hetutvamapi/ kiṃ ca<BR>
vyabhicārasaṃśayapratibandhakatāyāṃ tarka uttejakaḥ/<BR>
niścayapratibandhakatāyāṃ tu sa na tatheti<BR>
tarkābhāvaviśiṣṭavyabhicārasaṃśayatvena vyāptipratyakṣapratibandhakatvaṃ<BR>
tadaviśeṣitavyabhicāraniścayatvena ca vyāptigrahapratibandhakatvamiti na<BR>
pratibandhakataikyasambhava iti ekasyābhāvasya hetutvaṃ na<BR>
sambhavatītyabhisandhāya [166] hṛdayamityuktam/ [166] dhūmāgnyorityādivākye dīpikāsthe vyāptigrahe iti<BR>
saptamyantasya anvayānupapattimāśaṅkya śeṣaṃ pūrayati - [166] vyāptigrahe utpatsyamāna iti/ tathā ca 'yasya ca bhāvena<BR>
bhāvalakṣaṇam' iti sūtreṇa prāptā saptamī vyāptigrahapadottaraṃ<BR>
utpattiṃ bodhayati/ tasyāśca vyabhicāraśaṅkānivartaka ityatra<BR>
nivṛttau svaprākkālīnatvasaṃbandhena anvayaḥ/ ajñātasya vidheyatvāt<BR>
jñātasya coddeśyatvāt sāmānyato vyabhicāraśaṅkānivartakasya<BR>
kasyacit avagatatvena darśitadīpikāvākye yojanayā anvayamāha -<BR>
[166] vyabhicāraśaṅkānirvataka ityādi/ tarkākāraḥ<BR>
kathamityāśaṅkāyāmāha - [166]<BR>
sa ceti [166] asannikarṣeṇetyādi/<BR>
pratyakṣaviṣayatāyāḥ sannikarṣavyāpyatvāditi bhāvaḥ/<BR>
<BR>
<BR>
<b>parārthānumānanirūpaṇam</b><BR>
<BR>
<BR>
[170] parārthānumānaprayojaka ityādi/ ayaṃ<BR>
bhāvaḥ -- parārthaṃ anumānaṃ yasmāditi vyutpattyā<BR>
bahuvrīhāvuttaraparasyānyapadārthalākṣaṇikatayā parārthānumānaśabdena<BR>
parārthānumānaprayojakatvāvacchinnaṃ bodhyata iti<BR>
tasyaupacārikatvamiti/<BR>
<BR>
<BR>
yattu -<BR>
parārthānumānaśabde karmadhārayamāśritya prayojakatārūpalakṣaṇayā<BR>
pañcāvayavavākyatvāvacchinnameva tena bodhyate/<BR>
parārthānumānaprayojaka ityuktistu śakyasaṃbandhapradarśanārtheti ---<BR>
tattuccham-parārthāna-mānaśabdasya vākyarūpatayā naiyāyikaiḥ<BR>
vākyalakṣaṇāyā anabhyupagamāt/ vākyaśakyāprasiddhyā<BR>
śakyasaṃbandharūpalakṣaṇāyā asambhavāt/ anyathā gabhīrāyāṃ nadyāṃ ghoṣa<BR>
ityādau nadyādipadasya granthakṛtāṃ<BR>
gabhīranadītīrādilakṣakatvakathanavirodhāpātāt/ ayamatra saṃgrahaḥ --<BR>
<BR>
<BR>
"bahuvrīhiḥ padārthānumānaśabde 'tra<BR>
kīrtyate/<BR>
<BR>
<BR>
kecittu bruvate<BR>
karmadhārayaṃ tatra tanna sat//<BR>
<BR>
<BR>
tathātve tasya<BR>
vākyatvāt lakṣaṇā nopapadyate/<BR>
<BR>
<BR>
vākyaśakyasyāprasiddheḥ<BR>
vākyayogo hi lakṣaṇā//<BR>
<BR>
<BR>
asmanmate bahuvrīhau<BR>
lakṣakaṃ padamuttaram/<BR>
<BR>
<BR>
tatprayojakatārūpaśakyayogena yujyate"//<BR>
iti/<BR>
<BR>
<BR>
atra cānumānaśabdaḥ<BR>
parārthānumānaprayojakaparaḥ/ parārthaṃpadaṃ tātparyagrāhakamiti<BR>
keṣāñcinmatam/ anumānaśabdaḥ anumānaprayojanakaparaḥ/<BR>
tadekadeśe 'numāne parārthapadārthasyānvaya iti pareṣāṃ matamiti<BR>
vivekaḥ/<BR>
<BR>
<BR>
<b>nyāyāvayavanirūpaṇam</b><BR>
<BR>
<BR>
[172] nyāyalakṣaṇaṃ bodhyamiti/ tathā ca<BR>
nyāyalakṣaṇāparijñāne nyāyāvayavatvaghaṭitavakṣyamāṇalakṣaṇaṃ durjñeyamiti<BR>
śaṅkā nirastā/ nanu [172] anena<BR>
pratipāditālliṅgādityādisaṃgrahavākye<BR>
pratijñādyavayavapañcakasamudāyaprayojyajñānaviṣayībhūtaliṅgajanyānumityāśrayaḥ<BR>
paro 'pītyartho labhyate/ sa ca na ghaṭate/<BR>
jñānamānaliṅgasyānumitihetutāyā asambhavāt/ anyathā<BR>
atītādiliṅgajñānadaśāyāṃ anumityanupapatterityāśaṅkya<BR>
liṅgapadamatra liṅgaparāmarśaparam,<BR>
atastādṛśasamudāṇprayojyaliṅgaparāmarśajanyānumitimān<BR>
paro 'pītyartho labhyata iti tānupapatiriti samādhimabhiprayannāha -<BR>
[172] anenetyādi/ [172] sādhyavattayā pakṣavacanam iti<BR>
dīpikāvākye sādhyapadaṃ sādhyatāvacchedakāvacchinnaparam/ tṛtīyārthaḥ<BR>
prakāratvam/ pakṣapadaṃ<BR>
pakṣatāvacchedakāvacchinnaparamityabhiprāyeṇārthamāha - [172]<BR>
<BR>
<BR>
sādhyatāvacchedakāvacchinnetyādinā/<BR>
pakṣatāvacchedakaniveśaprayojanamahā - [172] udāharaṇetyādinā/<BR>
idaṃ codāharaṇasthasādhyapadasya kevalasādhyaparatāmaṅgīkṛtya/ tena<BR>
kalpāntarasya vakṣyamāṇatvena tasyaiva ca yauktikatvāt tadabhiprāyeṇa<BR>
tena nigamanasya vyudāsāya śuddhasādhyatāvacchedakaniveśasyāvaśyakatayā<BR>
udāharaṇasthasādhyavācipadasya<BR>
<BR>
<BR>
hetuvyāpakatāviśiṣṭasādhyaparatve<BR>
tatrādāharaṇasthasādhyavācipadasya hetuvyāpakatāviśiṣṭasādhyaparatve<BR>
tatrātiprasaṅgavirahāt pakṣatāvacchedakaprevaśavaiyarthyaṃmiti<BR>
nirastam/ viśeṣyatāprakāratayornirūpyanirūpakabhāpasya<BR>
sādhyatāvacchedakasya ca niveśaphalamāha -- [163] upanayācceti/<BR>
vahnivyāpyadhūmavān parvata<BR>
ityādyupanayajanyabodhīyasādhyatāvacchedakāvacchinnaprakāratāyāḥ<BR>
pakṣatāvacchedakāvacchinnaviśeṣyatānirūpitatvavirahāt<BR>
dravyādisādhyake dhūmādihetuke sthale<BR>
dravyavyāpyadhūmavānityādyupanajanyabodhīyapakṣaviśeṣyatānirūpitaprakāratāyāḥ<BR>
sādhyatāvacchedakāvacchinnatvavirahāccanopanaye 'tiprasaṅga iti<BR>
bhāvaḥ/ kālikasaṃyogābhyāṃ vahnyādereva hetusādhyabhāvasthale<BR>
upanayavāraṇāya sādhyatāvacchedakasambandhaniveśaḥ/ nanu<BR>
tādṛśabodhajanakatvameva lakṣaṇamāstām, kiṃ<BR>
<BR>
<BR>
vākyatvaniveśanenetyāśaṅkya tasya<BR>
nyāyabahirbhūntavākyavārakatvena sārthakyamāha - [172] vākyapadasyeti/ nigamanaghaṭake sādhyavānayamiti<BR>
bhāge 'tiprasaṅga vyudāsāyāvayavatvasya praveśaḥ/ [173] agre 'pi - hetvādilakṣaṇe 'pi/ dīpikāyām [172] pañcamyantamityādi/ pañcamī antaḥ yasmin iti vyutpattyā<BR>
pañcamyantatvaṃ 1svaghaṭakapadapūrvatvābhāvavatpañcamīghaṭitatvaṃ<BR>
pañcamīviśiṣṭatvaparyavasitam/ vaiśiṣṭyaṃ<BR>
2svaghaṭitatvasvaniṣṭhabhedapratiyogitāvacchedakatvobhayasambandhena/<BR>
avacchedakatā 3svaghaṭakapadapūrvatvasambandhena/ tanniveśaphalasya tasmāt<BR>
vahnimāniti nigamanavāraṇasya sphuṭatvāt<BR>
liṅgapratipādakatvaniveśaphalamāha - prakāśikāyām [173] ayaṃ na daṇḍādityādinā/ [173] daṇḍasaṃyogājanyetyādi/<BR>
ghaṭādau daṇḍarūpādau ca vyabhicāravāraṇāya<BR>
viśeṣaṇaviśeṣyayorupādānam/<BR>
pañcamīghaṭitatvaniveśenaivopanayavāraṇāt<BR>
tadantatvaparyantaniveśasya nigamanavāraṇameva phalam/ parvato<BR>
vahnimānityādipratijñāyāḥ pañcamyantatvavirahāt tadupekṣaṇam/ ayaṃ<BR>
daṇḍādityādeḥ sampradāyavirodhāt na daṇḍādityuktam/<BR>
puṃstvādirūpaliṅga paratāyāḥ liṅgapade bhramavāraṇāyāha - [173] hetviti/ yadyapi daṇḍasaṃyogājanyadravyatvāta<BR>
daṇḍājanyatvavatsadharmā na daṇḍāt daṇḍasaṃyogājanyadravyatvādityādau<BR>
evamapyativyāptiḥ, tathāpi<BR>
pakṣatāvacchedakāvacchinnaviśeṣaṇatāpannasādhyānvitaliṅgapratipādakatvasya<BR>
pakṣatāvacchedakāvacchinnaviṣayatānirūpitasādhyaviṣayatānirūpitahetuvi ṣayatāśālibodhajanakatvarūpasya<BR>
vivakṣaṇāt na doṣaḥ/<BR>
<BR>
<BR>
---------------------------------<BR>
<BR>
<BR>
1. svaṃuyasmin samudāye pañcamī antaḥ bhavati sa samudāyaḥ, svaghaṭakaṃ<BR>
yatpadaṃ tatpūrvatvābhāvavatī yā pañcamī tadghaṭitatvaṃ samudāye/<BR>
<BR>
<BR>
2. svaśabdadvayamapi<BR>
pañcamīparam/<BR>
<BR>
<BR>
3. svapadaṃ<BR>
pañcamyantasamudāyaparam/<BR>
<BR>
<BR>
---------------------------------<BR>
<BR>
<BR>
nanvevamapi<BR>
thālpratyayārthavikalpamukhena tannirāsapūrvakamanyatra<BR>
thālpratyayaghaṭitayorupanayanigamanayordūṃṣitatvena prakṛte tasmāt na<BR>
daṇḍādityākārakasyaiva nigamanasya vācyatvena tatrātiprasaṅgaḥ/<BR>
pañcamyantatvasya tatrākṣatatvāditi cet -<BR>
<BR>
<BR>
na/<BR>
liṅgapratipādakatvaśarīre śu'tvasya liṅgaviśeṣaṇatayā niveśāt<BR>
prakṛtaliṅgatāvacchedakātiriktānavacchinnaliṅgaviṣayatākabodhajanakatvarūpasya<BR>
śuddhaliṅgapratipādakatvasyātivyāptyabhāvāt nigamanajanyabodhe<BR>
liṅge vyāptyaṃśasyādhikasya bhānāditi/ upanayādāvapi<BR>
vyāptipratipādakatvasattvāt āha - [173] prakṛtahetumatītyādi/<BR>
vādivākye svārasikalakṣaṇāyā evātiprasañjakatvādāha - [173] nirūḍheti/ anāditātparyaviṣayībhūtārthaniṣṭhetyarthaḥ/ sambhavati<BR>
sārthakatve nairarthakyamanyāyyamiti āśayavānāha - [173] athaveti/ nanūdāharaṇāt vyāptibodhābhāve tasya<BR>
vyāptiparatvaṃ na nirvahatītyata āha - [173] tathāceti/ tathā<BR>
codāharaṇasya vyāptiviṣayakamānasabodhamauttarakālikamādāya<BR>
vyāptipratītīcchayā uccaritatvarūpaṃ vyāptipratipattiparatvam<BR>
vyāptipratipādaketyanena vivakṣitaṃ upapādanīyamiti bhāvaḥ/ [173] digiti/ ayaṃ bhāvaḥ - ayaṃ na daṇḍāt<BR>
daṇḍasaṃyogājanyadravyatvāt ityādau yo hetumān sa na<BR>
daṇḍādityudāharaṇavākye dharmiṇo 'vivakṣāyāṃ naño bodhakatvaṃ eva na<BR>
<BR>
<BR>
syāt/ evaṃ nirdhūmo<BR>
nirvahnitvādityādau yo na vahnimān sa na<BR>
dhūmavānityādyanvayyudāharaṇasya yattadarthāvivakṣāyāmanupapattiriti/<BR>
[173]<BR>
<BR>
<BR>
vyāptiviśiṣṭaliṅgapratipādakamiti<BR>
dīpikoktopanayalakṣaṇasya nigamane 'tivyāptimāśaṅkyāha - [173] pakṣatāvacchedakaviśiṣṭaviśeṣyaketi/<BR>
nirūpyanirūpakabhāvaniveśāt na doṣa iti bhāvaḥ/ [173] prayujyata itiśeṣapūraṇeneti/ idaṃ ca pakṣadharmatājñānāya -<BR>
pakṣadharmatājñānārthamiti samāsapakṣe caturthyāḥ kārakavibhaktitayā<BR>
kriyāpadasāpekṣatvāduktam/ pakṣadharmatājñānamartho yasmāditi<BR>
vyutpattisvīkāre tu śeṣapūraṇasya nāvaśyakatā/ vacanamityadhyāhāreṇa<BR>
napuṃsakatvamiti dhyeyam/ [172]<BR>
hetusādhyavattayā pakṣavanacamiti<BR>
nigamanalakṣaṇe hetossādhyamiti pañcamīsamāsaḥ/ pañcamīti<BR>
yogavibhāgenopapādanīyaḥ/ yadvā hetoḥ sādhyamiti ṣaṣṭhī śaiṣikī<BR>
jñānajñāpyatvaṃ bodhayati/ idānīṃ 'sup sape'ti samāso bodhya<BR>
ityabhiprāyeṇārthamāha - [173]<BR>
hetujñāneti/ [173] sādhyavadviṣayaketi/<BR>
tādṛśasādhyaprakārakapakṣatāvacchedakāvacchinnaviśeṣyatāketyarthaḥ/ nanu<BR>
pakṣasādhyasambandhādīnāṃ pratijñādita eva lābhāt nigamanaṃ<BR>
viphalamityāśaṅkya<BR>
nigamanasthahetuvācipadasyābādhitatvādiviśiṣṭahetulākṣaṇikatvamupagamya<BR>
tatpratīteḥ śābdatvaṃ lakṣaṇāyā jaghanyatvādayuktamiti manasi nidhāya<BR>
mānasī abādhitatvādipratipattireva nigamanaprayojanamityāha<BR>
dīpikāyām [172] abādhitatvādikamiti/<BR>
ādipadenāsatpratipakṣitatvaparigrahaḥ/ abādhitatvādikam -<BR>
abādhitatvādipratipattiḥ/ tena yathāśrute viṣayasya<BR>
janyatvaghaṭitaprayojanatvāsambhavādasaṅgatiriti nirastam/<BR>
uttarakālamityatyantasaṃyoge dvitīyā/ tena<BR>
nigamanajanyaśābdabodhottaraṃ hetāvabādhitatvādipratītirniyamena<BR>
jāyata iti labhyate/ uktarītyā tatpratipatteḥ<BR>
śābdatvāsambhavādāhaprakāśikāyām [176] mānaso draṣṭavnaya iti/<BR>
<BR>
<BR>
<BR>
<b>viśiṣṭaparāmarśasyānumitihetutvasthāpanam</b><BR>
<BR>
<BR>
kḷptasyeti/<BR>
etena niyatapūrvavṛttitvamubhayasammatamiti sūcitam/ dīpikāyām<BR>
[176] kimarthamaṅgīkartavya iti/ taddhetoreveti nyāyāditi<BR>
bhāvaḥ/ [177] atra tvadabhimatetyādi/ etena<BR>
mīmāṃsakasyāpi jñānadvaye pūrvavṛttitvaṃ kalpanīyamiti sūcitam/<BR>
[177] śābdetīti/ tadbodhakapadamantareṇa tadbhānāsambhavāditi<BR>
bhāvaḥ/ etena pratyakṣasthale sannikarṣavaśāt kasyacit<BR>
hetutāvacchedakasya bhānaṃ durvāramiti na tatra vyabhicārasambhava iti<BR>
sūcitam/ dīpikāyām [177] parāmarśasyāvaśyakatayeti/<BR>
tvadabhimatajñānadvayaṃ vinaiva<BR>
viśiṣṭaparāmarśasyānumitipūrvamupeyatayetyarthaḥ/ nanaṃ kvacit<BR>
viśiṣṭaparāmarśādanumitirastu kiṃ sarvatra<BR>
viśiṣṭaparāmarśakalpanayetyata āha -- [177] lāghaveneti/ kasya<BR>
lāghavamityāśaṅgāyāmāha --- prakāśikāyām [177] kalpanālāghavenetyartha iti/ [177] jñānadvaye-vyāptijñānatvapakṣadharmatājñānatvāvacchinnadvaye/ [177] viśiṣṭaparāmarśe-vyāptiviśiṣṭavaiśiṣṭyāvagāhiparāmarśatvāvacchinne/<BR>
tathā caikadharmāvacchinne 'nanyathāsiddhatvādikalpanamapekṣya<BR>
pūrvoktadharmāvacchinnadvaye tatkalpanasya gurutvāditi bhāvaḥ/ nanu<BR>
vyāptigrahapakṣadharmatāgrahayoḥ prātisvikarūpābhyāṃ hetutvaṃ<BR>
nopeyate/ yenoktadoṣassyāt/ api tu<BR>
vyāptigrahaviśiṣṭapakṣadharmatājñānatvena tathātvamupeyate/ evaṃ<BR>
cāsmanmate 'pi ekadharmāvacchinna eva tatkalpanamiti lāghavaṃ<BR>
durapahnavam/ vinigamanāvirahastulya eva/<BR>
upadarśitaśābdaparāmarśasthanapale vyabhicārastu kāryatāvacchedakagarbhe<BR>
viśiṣṭaparāmarśāvyavahitottaratvaṃ niveśyaiva parihartavyaḥ/ anyathā<BR>
sādhyavyāpyahetutāvacchedakāvacchinnavāniti viśiṣṭaparāmarśaṃsya tatra<BR>
vyabhicāraprasaṅgāt ityatrāha -- [177] vastutastviti/<BR>
<BR>
<BR>
[177] avadheyamiti/ ayaṃ bhāvaḥ -<BR>
mīmāṃsakamate 'numitikāraṇatāvacchedakakoṭau sāmānādhikaraṇyasya<BR>
dvidhā jñānatvasya ca praveśaḥ āvaśyakaḥ/ asmanmate tu na tathā/ evaṃ<BR>
vyāptigrahaviśiṣṭapakṣadharmatājñānatvena<BR>
pakṣadharmatājñānaviśiṣṭavyāptigrahatvena vā kāraṇateti<BR>
vinigamanāvirahāt kāraṇatādvayaṃ tanmate vaktavyam/ asmanmate tu<BR>
vinigamanāvirahasambhave 'pi samaniyatakāraṇatānāmabhedopagamāt na<BR>
kāraṇatādvayāvakāśaḥ/ evaṃ<BR>
vyāptyavacchinnapratiyogitākatvaviśiṣṭasamavāyādisambandhāvacchinnatādṛśadhūmādiprakāratāśālijñātvena<BR>
hetutve vyāptyaṃśe niścayatvamapi na niveśanīyam; asmanmate<BR>
viśeṣaṇatāvacchedakāṃśe saṃśayātmakajñānasya<BR>
viśiṣṭavaiśiṣṭyāvagāhitvāyogāditi lāghavamiti/ [177] vinigamanāviraheṇeti/ liṅgaviśeṣitaparāmarśatvenaiva<BR>
kāraṇatvaṃ vaktavyamityatra niyāmakābhāvenetyarthaḥ/ uddeśyatāsaṃbandhena<BR>
anumitiṃ prati hetutāvacchedakasaṃbandhena saṃyogādinā<BR>
dhūmādihetoḥ kāraṇatvaṃ durghaṭamityāśayenāha - [177] tatrāpyanumiteriti/<BR>
<BR>
<BR>
<b>anvayavyatirekinirūpaṇam</b><BR>
<BR>
<BR>
anvayena<BR>
vyatirekeṇa ca vyāptimaditi saṃgrahe 'nvayaśabdaḥ<BR>
hetusādhyasāmānādhikaraṇyarūpānvayasahacāraparaḥ/ grahagrāhyatvaṃ<BR>
tṛtīyārthaḥ/ ata eva kevalavyatirekinirāsaḥ/ vyatirekeṇetyatrāpi<BR>
vyatireko vyatirekasahacāraḥ/ sādhyābhāvahetvabhāvayoḥ<BR>
sāmānādhikaraṇyarūpaḥ/ tṛtīyārthaḥ pūrvavat prakāśikāyām<BR>
anvayasahacāretyādi/ kevalavyatirekivāraṇāya satyantam/<BR>
kevalānvayivyudāsāya viśeṣyam/ anvayavyāptimattvamātraniveśe<BR>
'pṛthivī itarebhyo bhidyate ganadhavattvāt'<BR>
ityādivyatirekivāraṇāsambhavaḥ/ uktapariṣkāre<BR>
tvanvayavyāptigrāhakadṛṣṭāntavirahāt na hetusādhyayoḥ sahacāragraha<BR>
iti na doṣaḥ/ viśeṣyadale tu viśiṣṭayaiva vyāptirupādeyā/ na<BR>
tu tādṛśagrahagrāhyatvenāpīti bodhyam/ saṃgrahe [180] vahnau sādhya iti/ vahniniṣṭhasādhyatānirūpakaṃ<BR>
dhūmavattvamityarthaḥ/ dṛṣṭāntavākye mahānasādipadaṃ saptamyantam/<BR>
yatretyanurodhāt/<BR>
<BR>
<BR>
<b>kevalānvayinirūpaṇam</b><BR>
<BR>
<BR>
nanu<BR>
kevalānvayitvameva hetorlakṣaṇam kuto noktamityata āha - [182] kevalānvayisādhyaketi/ ghaṭo 'bhidheyaḥ pṛthivītvāt<BR>
ityādihetorityarthaḥ/ [182]<BR>
tadeva kevalānvayitvameva/ nanu<BR>
gaganābhāvavān meyatvāt ityādāvavyāptiḥ/ sādhyasya<BR>
gaganādyātmakābhāvapratiyogitvāt/ evaṃ saṃyogābhāvavān<BR>
prameyatvāt ityādāvapi sādhyasya<BR>
saṃyogādyātmakābhāvapratiyogitvādityatrāha - [182] niravacchinneti/ sapatamīnirdeśyaṃ yat vilakṣaṇamavacchedyatvaṃ<BR>
tadrahitetyarthaḥ/ tenādheyatāyāḥ kiñciddharmāvacchedyatvaniyame 'pi na<BR>
kṣatiḥ/ tathā ca gaganādeḥ vṛttimattvābhāvāt saṃyogādiniṣṭhavṛtteḥ<BR>
niravacchinnatvavirahācca noktadoṣadvayāvakāśa daiti bhāvaḥ/ kecittu<BR>
- svavirodhivṛttimadatyanatābhāvāpratiyogitvaṃ kevalānvayitvam/<BR>
yadyapyatra svapadenānuyogyupādāne tattadvyaktiviśrāmāpattiḥ<BR>
tāvadanyatamatvaṃ ca durgraham/ pratiyogyupādāne<BR>
vīpsāvirahe 'tiprasaṃgaḥ vīpsākaraṇe durjñeyatā; tathāpi<BR>
vṛttimadatyantābhāvaviśiṣṭānyatvaṃ tat/ 1vaiśiṣṭyaṃ<BR>
svapratiyogitvasvaniṣṭhabhedapratiyogitāvacchedakatvobhāyasambandhena/<BR>
avacchedakatā svādhikaraṇavṛttitvasaṃbandhāvacchinnā/ ato na doṣa<BR>
ityāhuḥ/ taccintyam --<BR>
saṃyogādāvuktakevalānvayitvamativyāptamiti<BR>
svānadhikaraṇavṛttitvapraveśanasyāvaśyakatvena svātantryeṇa<BR>
vṛttimattvaviśeṣaṇaniveśavaiyarthyāpatteḥ/<BR>
svādhikaraṇanirūpitaniravacchinnādheyatāśūnyatvapraveśe ca<BR>
saṃyogābhāvasya kevalānvayitābhaṅgāpatteḥ/ saṃyogādirūpābhāvasya<BR>
tathātvāt/ vṛttāvapi niravacchinnatvaniveśane ca<BR>
prakṣālanāddhinyāyāpatteḥ/<BR>
<BR>
<BR>
<b>kevalavyatirekinirūpaṇam</b><BR>
<BR>
<BR>
[183] vyatirekamātravyāptikamiti saṃgrahapaṅktau<BR>
anvayavyāptiśūnyatve sati vyatirekavyāptimattvamartho labhyate/ atra<BR>
cānvayavyatirekivāraṇāya viśeṣaṇam, vyabhicārivāraṇāya<BR>
viśeṣyamiti bodhyam/ tacca na ghaṭate<BR>
hetuvyāpakasādhyasāmānādhikaraṇyarūpāyāḥ<BR>
sādhyābhāvavadavṛttitvarūpāyā vā vyāpteḥ pṛthivī itarebhyo bhidyate<BR>
gandhavatvāt ityādau hetau sattvāt<BR>
anvayavyāpitaprakārakaniścayāviśeṣyatve sati<BR>
vyatirekavyāptiprakārakaniścayaviśeṣyatvaṃ lakṣaṇaṃ<BR>
vācyamityabhiprāyeṇa vyācaṣṭe [184]<BR>
niściteti/<BR>
atrāpyanvayavyatirekivyabhicāriṇoḥ vāraṇāya viśeṣaṇaviśeṣye/<BR>
vyatirekavyāptimattvamevālam na lakṣaṇāsaṅgatiriti/<BR>
pṛthivīsāmānyasya pakṣatvena<BR>
tadatiriktadṛṣṭāntadaurlabhyenānvayavyāptiniścayāsambhavāditi bhāvaḥ/<BR>
itarapratiyogikabhedasya jalatvādyavacchinnabhedādyātmakasya prasiddhyā<BR>
vikalpāsaṅgaterāha - [184] pṛthivītaratvāvacchinneti/ nanu<BR>
pṛthivītaratvāvacchinnapratiyogitākabhedarūpasya sādhyasya prasiddhipakṣe<BR>
ādye [183] yatretyādinā dīpikoktaṃ dūṣaṇamasaṅgatam/<BR>
<BR>
<BR>
---------------------------------<BR>
<BR>
<BR>
1. svaṃ vṛttimān<BR>
atyantābhāvaḥ ghaṭābhāvaḥ tadviśiṣṭaḥ ghaṭaḥ tadanyatvaṃ abhidheyatvādeḥ/<BR>
ghaṭasya uktobhayasaṃbandhena ghaṭābhāvaviśiṣṭatvaṃ cettham-svaṃ ghaṭābhāvaḥ<BR>
ghaṭābhāvaḥ tatpratiyogitvaṃ ghaṭasya, evaṃ svaṃ ghaṭābhāvaḥ tanniṣṭho yo<BR>
bhedaḥ svādhikaraṇavṛttitvasaṃbandhena ghaṭavadbhedaḥ, ghaṭābhāvasya<BR>
ghaṭādhikaraṇavṛttitvābhāvāt tādṛśabhedapratiyogitāvacchedakatvaṃ ca<BR>
ghaṭasyeti/<BR>
<BR>
<BR>
---------------------------------<BR>
<BR>
<BR>
anvayitvasyānvayavyāptimattvarūpasya tatra sattvena<BR>
tadāpādanāsambhavāt āpattāvāpādya vyatirekanirṇayasya hetutayā<BR>
tadasambhavāt ityata āha - [184 ]<BR>
anvayasahacāreti/ iṣṭāpattiḥ kuto<BR>
na saṃbhavatītyāśṅkya bhāvamāha - [184] tathāceti/ [184] prasiddhānumānam vahnyādisādhyakadhūmādihetukānumānam/<BR>
[184] etadapi - pṛthivī itarebhyo bhidyate<BR>
gandhavatvādityādikamapi/<BR>
<BR>
[184] sapakṣeti/ sapakṣatvamatra<BR>
sādhyaprakārakaniścayaviśeṣyatvam na tu sādhyavattvamātram asambhavāt/<BR>
tathā ca pṛthivītarabhede sādhye gandhavattvādirasādhāraṇahetvābhāsa<BR>
eva syāt na tu saddheturiti bhāvaḥ/ nanu viśeṣyajñānavirahe 'pi<BR>
sādhyaviśeśyakānumiteḥ sādhyāghaṭitavyatirekavyāptiviṣayakāt<BR>
pṛthivītaratvavyāpakībhūtābhāvapratiyogi gandhavatī pṛthivī<BR>
ityākārakāt parāmarśāt sambhave bādhakābhāva ityata āha - [184] aprasiddheti [184] abhiprāyeṇeti/ tathā cāprasiddhasādhyake 'pi<BR>
sādhyaprakārikaivānumitirityabhyupagamyaiva idaṃ dūṣaṇamuktamiti<BR>
bhāvaḥ/ evena sādhyaviśeṣyakānumitivyavacchedaḥ/ [184] jalādīnāmityādi/ trayodaśānyonyābhāvā iti karmadhāraya<BR>
etanmata iti dhyeyam/ kecittu mate tu jalāditrayodaśeti<BR>
punarbahuvrīhiḥ/ anyathā caturdaśātmakasamudāyālābhāt/<BR>
trayodaśānyonyābhāva iti ṣaṣṭhīsamāsaḥ/ [184] trayodaśatvāvacchinneti dīpikāvākye trayodaśatvaṃ<BR>
samudāyatvaviśeṣa iti sūcitam/ [184] apekṣetyādinā/<BR>
avacchinnatvaṃ vaiśiṣṭyaṃ bhedagatam/<BR>
<BR>
<BR>
nanu<BR>
jalāditrayodaśetyatroktarītyā caturdaśalābhe 'pi kevalaṃ<BR>
trayodaśetyādivākye kathaṃ tallābha ityata āha - [184] jalādītyādiriti/ tathā ca śeṣapūraṇena tādṛśārbhalābha iti<BR>
bhāvaḥ/ matāntarasādhāraṇyena<BR>
vyatirekavyāpteranumityaṅgatvasthāpanānupapattiśca/ evaṃ<BR>
jalāditrayodaśetyatra bahuvrīhyantarakalpanāprayāsaḥ pratyekamiti<BR>
padapūraṇena caturdaśātmakasamudāyasnaya pratyekaṃ ye 'nyonyābhāvā<BR>
iti vyākhyānakleśaḥ/ svāyatte śabdaprayoge īdṛśavakrābhidhānasya<BR>
granthakārarītiviruddhatvaṃ prathamaghaṭakārthasyādipadasya<BR>
prāthamyamātraparatve 'svārasyam ceti/ dīpikāyām [184] ekādhikaraṇavṛttitvābhāvāditi/ ekādhikaraṇavṛttitayā<BR>
anumiteḥ prāṅniścatatvābhāvādityarthaḥ/<BR>
sādhyāghaṭitavyatirekavyāptiviṣayakajñānasya<BR>
sādhyajñānanirapekṣatvādāha - [184]<BR>
sādhyābhāveti/ api tu<BR>
jalādibhedakūṭamiti/ etena dīpikāvākyasthaṃ melanamityantaṃ<BR>
vyākhyātam/ yadyapi kūṭatvasyaikaviśiṣṭāparatvarūpatve<BR>
taddoṣatādavasthyam, tāvadviṣayakadhīviṣayatvarūpatve viṣayatāyā<BR>
vyāsajyavṛttitve mānābhāvāt pratyekaviśrāntatvena<BR>
uktānumānasyānvayitvaprasaṅgaḥ,<BR>
tādṛśasādhyatāvacchedakāvacchinnābhāvasyāprasiddhatvena<BR>
vyatirekavyāptigrahāsambhavaśca, tathāpi<BR>
jalabhinnānuyogikatvaviśiṣṭasvarūpasambandhena<BR>
vāyvādibhedaviśiṣṭatejobhedasya sādhyatvasvīkārāt na doṣaḥ/<BR>
apekṣābuddhiviśeṣetyādivakṣyamāṇagranthastu viṣayatāyā<BR>
vyāsajyavṛttitvābhyupagamena pravṛttaḥ/ anyathā punaruktarītireveti<BR>
dhyeyam/ [184] anumityaṅgatvam anumitiprayojakatvam/<BR>
[185] agre 'pi - jalāditrayodaśatvāvacchinnabhedātmakasādhyasyetyatrāpi/<BR>
asmaduktarītyā yathāśrutārthasyaiva upapatteḥ/ jalādīti<BR>
śeṣapūraṇasyāyuktatvamityasvarasaḥ āhurityanena sūcitaḥ/<BR>
idamatrāvadheyam -<BR>
tāvadviṣayakadhīviṣayatvasyādheyatāsambandhāvacchinnavyāpakatāsambandhena<BR>
sādhyatvamaṅgīkāryamiti viṣayatvasyāvyāsajyavṛttitve 'pi na<BR>
virodhaḥ/ evamanyatrāpi bodhyam/ tādṛśavyāpakatā ca<BR>
svasamānādhikaraṇabhedapratiyogitvīyādheyatāsambandhāvacchinnāvacchedakatāsambandhāvacchinnasvaniṣṭhāvacchedakatākapratiyogitākabhedavattvamiti/<BR>
<BR>
<BR>
<BR>
<b>pakṣalakṣaṇam</b><BR>
<BR>
<BR>
[188] sandigdhasādhyavāniti<BR>
saṅgrahoktapakṣalakṣaṇavākyena sandehaprakārībhūtasādhyavattvaṃ<BR>
pakṣalakṣaṇamiti labhyate/ tacca hrado vahnimānityādau<BR>
hradādyavyāpakamityāśaṅkyāha [188]<BR>
viśeṣyatāsambandheneti/ [188] sapakṣalakṣaṇādikamityādi/ viśeṣyatāsaṃbandhena<BR>
sādhyaprakārakaniścayavattvaṃ sapakṣalakṣaṇam/ ādipadagrāhyaṃ vipakṣalakṣaṇamapi<BR>
tena saṃbandhena sādhyābhāvaprakārakaniścayavattvam/ anyathā hradādau<BR>
vahnyādibhramadaśāyāṃ tasya sapakṣatayā parvatādau<BR>
nirvahnitvādibhramadaśāyāṃ tasya vipakṣatayā<BR>
bhrāntapuruṣīyopanyāsānupapatteḥ/ dīpikāyām [188] niścitatveneti/ itaravilakṣaṇatvenetyādi/ dīpikāyāñ [188] uktetyādi/ yadyapi tādṛśasiddhyabhāvaḥ ghaṭādāvapyastīti<BR>
parvato vahnimānityādau tatrātiprasaṅgaḥ/ tathā ca<BR>
svapratiyogitāvacchedakakoṭipraviṣṭaviśeśyatāvacchedakadharmavattāsambandhena<BR>
tādṛśasiddhyābhāvasya<BR>
<BR>
<BR>
pakṣapadapravṛttinimittatopeyata iti na doṣaḥ/ 1tādṛśasya<BR>
iha parvatatvādeḥ ghaṭādāvabhāvāditi bodhyam/<BR>
<BR>
<BR>
<b>hetvābhāsanirūpaṇam</b><BR>
<BR>
<BR>
dīpikāstha saddhetuṃ<BR>
nirūpye'tyantopādānasya prayojanamāha - [189] asaddhetunirūpaṇa iti/<BR>
kṛta iti śeṣaḥ/ tathā ca kṛtiḥ sapatamyarthaḥ/ tasyā<BR>
uttarakālīnatvasambandhena smaraṇe 'nvayaḥ/ [189] prasaṅgasaṅgatyeti/<BR>
asaddhetutvādirūpayeti śeṣaḥ/ [189]<BR>
taditi/ asaddhetvityarthaḥ/ (190)<BR>
hetuvadābhāsanta itīti/ idaṃ cārthapradarśanaparam, na tu<BR>
vigrahapradarśanaparam/ vigrahastu hetava ivābhāsā iti vaktavyam/<BR>
tādātmyena saddhetuprakārakabhramaviśeṣyatetyarthaḥ/ bhramahetudoṣaśca<BR>
<BR>
<BR>
pañcamyantapadapratipādyatvarūpaḥ/ dīnapikāyām [189] saddhentu nirūpyetyādi<BR>
saddhetuviśiṣyakalakṣaṇādaudiprakārakajñānajanakaśabdapratiyogikadhvaṃsaviśiṣṭaḥ<BR>
asaddhetuviśeṣyakalakṣaṇādiprakārakajñānajanakaśabdaviṣayakecchāviś iṣṭaśca<BR>
yaḥ asaddhetutvavyāpyadharmaprakārakajñānajanakaśabdaḥ<BR>
tadanukūlavartamānakālīnakṛtimānityakhaṇḍabodhaḥ/ atrāsaddhetumityasya<BR>
dehalīdīpanyāyenobhayatrānvayaḥ/ prathamavaiśiṣṭyaṃ<BR>
svapratiyogisamānakartṛkatvasvāśrayakālavṛttitvobhayasambandhena/<BR>
dvitīyavaiśiṣṭyaṃ<BR>
svaprayojyecchāviṣayatvasvaviṣayasamānakartṛkatvobhayasambandhena/<BR>
saddhetumityatra satpadasyārthamāha - prakāśikāyām [189] vyāptyādiviśiṣṭeti/ ādinā pakṣadharmatāparigrahaḥ/<BR>
<BR>
<BR>
----------------------------------<BR>
<BR>
<BR>
1. tādṛśasyeti/<BR>
svapratiyogitāvacchedakakoṭipraviṣṭaviśeṣyatāvacchedakadharmarūpasyetyarthaḥ<BR>
<BR>
<BR>
<BR>
----------------------------------<BR>
<BR>
<BR>
nanu syānnāma<BR>
sāmānyadharmakathanasyāvaśyakatā, tathāpi duṣṭalakṣaṇasya pratijñātatvāt<BR>
tasyaiva vaktavyatayā tadupekṣya doṣalakṣaṇābhidhānāsaṅgatirityata āha<BR>
- doṣalakṣaṇa ityādi/ [190] lābhaḥ bodhaḥ/<BR>
prāptyarthakadhātorjñānārthakatvāditi bhāvaḥ/ [190] atrānumitipadamityādi/ ayamāśayaḥ-anumitipadaṃ<BR>
prakṛtapakṣadharmiṅkaprakṛtasādhyaprakārakānumiti-prakṛtapakṣaviśeṣyakaprakṛtasādhyavyāpyahetuprakārakaparāmarśānyataraparam,<BR>
na tu parāmarśasyānumitikaraṇatvenātra praveśaḥ/ yadyapi parvato<BR>
vahnimān hradaśca tathetyanumitau parvato vahnivyāpyadhūmavān hradaśca<BR>
tathetyādiparāmarśeṃ ca samūhālambane hrado na vahnimān nāpi<BR>
vahnivyāpyadhūmavānityādiviparītaniścayayoḥ pratibandhakatvāt<BR>
tadviṣaye 'tivyāptiḥ/ bādhādyasaṅgrahabhiyā<BR>
tādṛśānyataratvavyāpakapratibadhyatāniveśāsambhavāt/ tathāpi<BR>
prakṛtānumititvavyāpakatvaprakṛtaparāmarśatvavyāpakatvānyataravatpratibadhyatānirūpitapratibandhakatāniveśāt<BR>
na doṣaḥ/ ata evānumitikaraṇatvena parāmarśaniveśopekṣā/<BR>
bhramabhinnetyarthaḥ iti/ bhamatvaṃ ca<BR>
1svāvacchinnatvasvānuyoginiṣṭhaviśeṣyatānirūpitatvasvapratiyoginiṣṭhatvatritayasambandhena<BR>
saṃsargaviśiṣṭānyaprakāratānirūpakatvam/ tena parvato nirvahniriti<BR>
jñānasya kiñcidaṃśe pramātve 'pi na kṣatiḥ/<BR>
<BR>
<BR>
[190] yadrūpāvacchinnaviṣayaketi/<BR>
yadviṣayaketyuktau viśiṣṭaśuddhayoranatirekāt hrada<BR>
ityādyekadeśajñānamādāyāsambhavassyāditi tadupekṣā/ kastarhi<BR>
jñānaviśeṣa ityākāṅkṣāyāṃ tatpradarśanamukhena<BR>
niṣkṛṣṭahetvābhāsalakṣaṇaṃ pradarśayati - [190] evaṃ ceti/<BR>
atrāyamanumagamaḥ<BR>
<BR>
<BR>
---------------------------------<BR>
<BR>
<BR>
1. svaśabdena rajate<BR>
idaṃ rajatamiti pramāyāṃ viṣayabhūtaḥ yaḥ samavāyākhyaḥ saṃbandhaḥ sa<BR>
grāhyaḥ, tadavacchinnatvaṃ rajatatvaniṣṭhaprakāratāyāmasti/ evaṃ svaṃ samavāyaḥ<BR>
tadanuyogi rajataṃ tanniṣṭhaviśeṣyatānirūpitatvaṃ ca<BR>
rajatatvaniṣṭhaprakaratāyāmasti/ eṃva svaṃ samavāyaḥ tatpratiyogi<BR>
rajatatvaṃ tanniṣṭhatvaṃ ca prakāratāyāmasti/ ataḥ uktatritayasaṃbandhena<BR>
saṃsargaviśiṣṭā pramīyaprakāratā tadanyā prakāratā bhramīyā<BR>
rajatatvaniṣṭhaprakāratā tannirūpakatvaṃ bhrama iti/<BR>
<BR>
<BR>
---------------------------------<BR>
<BR>
<BR>
pakṣatāvacchedakaviśiṣṭarūpasattvaṃ hetvābhāsatvam/ vaiśiṣṭyaṃ ca<BR>
svaviśiṣṭapratibadhyatānirūpitapratibandhakatāviśiṣṭatvasambandhena/<BR>
svavaiśiṣṭyaṃ<BR>
1svāvacchinnaviśeṣyatānirūpitasādhyatāvacchedakadharmasambandhāvacchinnaprakāratāśālyanumitivṛttibhedapratiyogitāvacchedaka<BR>
<BR>
<BR>
<BR>
tvasambandhāvacchinnasvaniṣṭhāvacchedakatākapratiyogitākabhedavattvasvāvacchinnaviśeṣyatānirūpitasādhyavyāpyahetuprakāratāśāliparāmarśavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākaprat iyogitākabhedavattvobhayasambandhena/<BR>
pratibandhakatāvaiśiṣṭyaṃ ādheyatāsambandhena/ sā ca<BR>
2svasetyādibhedavattvasaṃbandhena/ svādhikaraṇatā<BR>
svāvacchinnaviṣayakānāhāryāprāmāṇyajñānānāskanditaniścayatvasambandhena/<BR>
bhedapratiyogitāvacchedakatā svarūpasambandhena/ tenātrāyaṃ doṣa<BR>
ityādau na vākyabhedaḥ/ atrāyaṃ pratibadhyapratibandhakabhāvaniṣkarṣaḥ/<BR>
hradatvādiniṣṭhānavacchinnāvacchedakatākaviśeṣyatānirūpitasaṃyogatvāvacchinnasaṃsargatākavahnitvādiniṣṭhānavacchinnavacchedakatākaprakāratākānāhāryabuddhitvāvacchinnaṃ<BR>
prati hradatvādiniṣṭhānavacchinnāvacchedakatākaviśeṣyatānirūpitā yā<BR>
<BR>
<BR>
vahnitvādiniṣṭhānavacchinnāvacchedakatākasaṃyogasambandhāvacchinnaprati yogitāsambandhāvacchinnaprakāratānirūpitasvarūpasambandhāvacchinnābhāvatvāvacchinnaprakāratā<BR>
tacchālyanāhāryatvādiviśiṣṭajñānatvena virodhitvam/ atra jātimān<BR>
vahnimāniti jñānavyāvṛttaye pratibadhyadiśi jātimān<BR>
vahnyabhāvavānityādijñānavyāvṛttye pratibandhakadiśi<BR>
anavacchinnatvaniveśanam/ evaṃ pratibadhyadiśi kālikatvādinā<BR>
saṃyogāvagāhibhramasyāpratibadhyatvopapattaye saṃyogatvādinā<BR>
padārthāṃntarāvagāhi bhramasyāpratibadhyatvopapattaye saṃyogatvādinā<BR>
padārthāṃntarāvagāhibhramasya pratibadhyatvopapattaye ca<BR>
saṃyogatvāvacchinnasarṃsatāpraveśa iti dhyeyam/ jñānaviśeṣaniveśe<BR>
prayojanamāha - [190] taneti/ [190] aprāmāṇyajñānaviśiṣṭasyeti/<BR>
viṣayatvasāmānādhikaraṇyobhayasambandhenetyādiḥ/<BR>
<BR>
<BR>
--------------------------------<BR>
<BR>
<BR>
1. svaṃ -<BR>
pakṣatāvacchedakam/<BR>
<BR>
<BR>
atra sarvatra svaśabdaḥ<BR>
doṣatāvacchedakarūpaparaḥ/<BR>
<BR>
<BR>
--------------------------------<BR>
<BR>
<BR>
miśravyākhyāmupanyasyati - [191] paretvityādinā/ [191] duṣṭānāmityādi/ tathā ca na duṣṭanirūpaṇapratijñāvirodha<BR>
iti bhāvaḥ/ [191] idam -<BR>
anumitipratibandhakayathārthajñānaviṣayatvam/ [191] duṣṭānāmeveti/ evena doṣavyavacchedaḥ/ nanu parvato<BR>
vahnimān dhūmādityādau parvato vahnyabhāvavāniti<BR>
bādhabhramamādāyātiprasaṅgaḥ/ tasyāpyanumitipratibandhakatayā hetau<BR>
tatprakārakagrahasya yathārthatvasambhavādityata āha - [191] parantviti/ nanu jñāyamānavyabhicārādipratibandhakatāmatāśrayaṇe<BR>
pratibandhakayathārthajñānetyatra karmadhārayāsambhavāt<BR>
lakṣaṇavākyārthānupapattirityata āha - [191] tadarthastviti/<BR>
anumitītyādilakṣaṇavākyārthastvityarthaḥ/ [191] eketi/ svaviṣayaketyarthaḥ<BR>
jñānaviśeṣaṇam/ lakṣye lakṣaṇaṃ grāhayati - [191] dhūmavānityādinā/ [191] ukteti/<BR>
ekajñānaviṣayaprakṛtahetutāvacchedakadharmavattvarūpetyarthaḥ/ evamagre 'pi<BR>
[191] darśitetyasya/ [191] taditi/<BR>
dhūmābhāvavadvṛttitvaviśiṣṭavahnyādirūpavyabhicāretyarthaḥ/<BR>
<BR>
<BR>
nanu iha<BR>
lakṣaṇe 'numitisāmānyasya praveśāt parvato vahnimān<BR>
dhūmādityādāvativyāptiḥ/ hrado dhūmavānityādyanumitipratibandhako<BR>
yo vyabhicāraḥ dhūmābhāvavadvṛttitvaviśiṣṭavahnyādirūpaḥ<BR>
prāguktasaṃbandhena tatprakārakapramāviśeṣyatvasya dhūmādisaddhetau<BR>
sattvāt ityāśaṅkāṃ nirārakaroti [191] prakṛteti/<BR>
prakṛtapakṣakaprakṛtasādhyakaprakṛtahetuketyarthaḥ/ [191] saddhetāvit i/ nātivyāptirityanena sambandhaḥ/ [191] yathārthapadānupādāna ityādi/ yadyapyanupadameva parvato<BR>
vahnimān dhūmādityādisthale tādṛśavyabhicārādyaprasiddhyā<BR>
nātiprasaṅgaprasaktirityuktatvāt/ kathametatprayojanakathanasaṅgatiḥ/<BR>
tathāpi dhūmavān vahnerityatraiva<BR>
rāsabhādidharmikadarśitasaṃsargakatādṛśavyabhicārādirūpatatsthalapras iddhadoṣaprakārakabhramaviṣeṣyatāmādāya<BR>
rāsabhādāvatiprasaṅga ityāśayāt na doṣaḥ/ na caivaṃ<BR>
saddhetāvityuktirayukteti vācyam/ iha saddhetupadasya<BR>
prakṛtahetubhinnaparatvāt/ tathā ca saddhetāvapi pakṛtahetubhinne 'pi<BR>
rāsabhādāviti śeṣaḥ/ apinā prakṛtahetusaṃgrahaḥ/ dṛṣṭāntatayā<BR>
bhramapramāsādhāraṇyenaiva jñānasya lakṣaṇe niveśāditi bhāvaḥ/ [191] taditi/ yathārthapadetyarthaḥ/ [191] āhuriti/ atrāyamasvarasaḥ<BR>
--- anumitītyāderdeṣalakṣaṇatve doṣavattvaṃ duṣṭānāṃ lakṣaṇaṃ<BR>
sphuṭatayā labhyate/ uktarītyā tasya duṣṭalakṣaṇatve tu doṣalakṣaṇaṃ naiva<BR>
labhyata iti śiṣyadhīvaiśadyāsiddhiḥ/ yadyapyanumitipratibandhaketyanena<BR>
anumitipratibandhakatvaṃ tallakṣaṇa labhyate tathāpi<BR>
tanmate 'numitipratibandhakavattvamityuktimātreṇobhayasāmañjasye<BR>
<BR>
<BR>
pratibandhakayathārthajñānetyādyukterasvārasyamiti/<BR>
<BR>
<BR>
<b>savyabhicāranirūpaṇam</b><BR>
<BR>
<BR>
saṅgrahe [195] sādhyābhāvavadvṛttiriti/ atra kecit - vahnimān<BR>
dhūmādityādau ativyāptiḥ/ sādhyābhāvavatī yā dhūmādhikaraṇatā<BR>
tannirūpitādheyatvasya dhūmādau sattvāt/ na ca<BR>
sādhyābhāvavanniṣṭhādhikaraṇatānirūpitādheyatvaṃ vivakṣitamiti na doṣa<BR>
iti vācyam/ evamapi dhūmādhikaraṇatā parvatānyā<BR>
dhūmādhikaraṇatātvādityādau ativyāpteḥ/ tatra sādhyābhāvavān<BR>
parvataḥ tanniṣchaṭhā yā dhūmādhikaraṇatā tannirūpitādheyatvasya<BR>
dhūmādhikaraṇatātve sattvāt/ na ca sādhyābhāvavannirūpitatve sati<BR>
sādhyābhāvavanniṣṭhādhikaraṇatānirūpitā yā ādheyatā iti<BR>
vivakṣaṇāt 1na doṣa iti vācyam/ evamapi dhūmādhikaraṇatā<BR>
adhikaraṇatābhinnatvaparvatānyatvobhayavatī dhūmādhikaraṇatātvāt<BR>
2ityatrātivyāpteḥ/<BR>
<BR>
<BR>
---------------------------------<BR>
<BR>
<BR>
1. na doṣa iti/<BR>
dhūmādhikaraṇatātvaniṣṭhāyāmādheyatāyāṃ<BR>
sādhyābhāvavatparvataniṣṭhadhūmādhikaraṇatānirūpitatve 'pi<BR>
sādhyabhāvavatparvatanirūpitatvābhāvādauditi bhāvaḥ/<BR>
<BR>
<BR>
2.<BR>
ityatrātivyāpteriti/ tatra hi sādhyābhāvavān parvataḥ<BR>
dhūmādhikaraṇatā ca bhavati sādhyābhāvavatpadena parvatasyopādāne<BR>
tanniṣṭhā yā adhikaraṇatā dhūmādhikaraṇatā tannirūpitatvaṃ<BR>
dhūmādhikaraṇatātvaniṣṭhāyāṃ ādheyatāyāmasti,<BR>
<BR>
<BR>
evaṃ<BR>
sādhyābhāvavatpadena dhūmādhikaraṇatārūpāyāḥ adhikaraṇatāyāḥ upādāne<BR>
tannirūpitatvaṃ ca dhūmādhikaraṇatātvaniṣṭhāyāmādheyatāyāmasti<BR>
ityativyāpterityarthaḥ/<BR>
<BR>
<BR>
---------------------------------<BR>
<BR>
<BR>
na ca<BR>
sādhyābhāvavadviśiṣṭādheyatvaṃ vivakṣitam/ vaiśiṣṭyaṃ ca<BR>
svanirūpitatvasvaniṣṭhādhikaraṇatānirūpitatvobhayasambandhena/ ato na<BR>
doṣa iti vācyam/ evamapi prameyatvādhikaraṇatā<BR>
<BR>
<BR>
prameyatvādhikaraṇatātvaniṣṭhādheyatānirūpitādhikaraṇatābhinnā<BR>
prameyatvādhikaraṇatātvāt ityatrātivyāpteḥ/ sādhyābhāvavatī yā<BR>
sādhyabhūtabhedapratiyogyadhikaraṇatā tannirūpitatvasya sādhyābhāvavatī<BR>
yā tādṛśādhikaraṇatā tanniṣṭhā yā prameyatvādhikaraṇatā<BR>
tannirūpitatvasya ca<BR>
prameyatvādhikaraṇatātvaniṣṭhādhikaraṇatānirūpitādheyatāyāṃ sattvāt/<BR>
<BR>
<BR>
na ca<BR>
svaniṣṭhādhikaraṇatānirūpitatvasthale svaniṣṭhādhikaraṇatānirūpakatvaṃ<BR>
vācyam/ ādheyatāyā<BR>
adhikaraṇanirūpakatvābhāvenoktadoṣānavakāśāditi vācyam/ evamapi<BR>
ādheyatvādhikaraṇatā<BR>
ādheyatātvaniṣṭhādhikaraṇatānirūpitādhikaraṇatābhinnā<BR>
ādheyatvādhikaraṇatātvādityatrātivyāpteḥ/<BR>
ādheyatāsāmānyanirūpitādhikaraṇatānirūpakatvasyādheyatāmātre<BR>
sattvāt/<BR>
<BR>
<BR>
na ca<BR>
svanirūpakatvasthale<BR>
svanirūpakatāvacchedakahetutāvacchedakadharmasambandhāvacchinnādheyatātvakatvaniveśāt<BR>
na doṣa iti vācyam/ tathā sati sādhyābhāvavadavṛttitvarūpavyāpteḥ<BR>
niruktavyabhicārābhāvarūpatve hetubhedena bhedāpattyā<BR>
kevalānvayigranthavirodhāpatteḥ/ tatra tādṛśavyāpterabhedasyoktatvāt/<BR>
<BR>
<BR>
na ca<BR>
svanirūpakatvasambandhāvacchinnasvaniṣṭhapratiyogitākātyantābhāvasvani rūpitatvobhayasambandhena/<BR>
sādhyābhāvavadviśiṣṭādheyatvaṃ vivakṣitamiti na doṣaḥ/ ādheyatāyā<BR>
adhikaraṇanirūpakatāvirahāt iti vācyam/<BR>
vṛttyaniyāmakasambandhasyātyanatābhāvapratiyogitānavacchedakatāmate<BR>
uktapariṣkārāsambhavāt/<BR>
<BR>
<BR>
na ca<BR>
svanirūpakatvasambandhāvacchinnasvaniṣṭhāvacchedakatākapratiyogitākabhedavattvameva<BR>
niveśyamiti na doṣaḥ/<BR>
vṛttyaniyāmakasambandhasyāpyanyonyābhāvapratiyogitāvacchedakatāvacchedakatāyāḥ<BR>
sarvasaṃmatatvāt iti vācyam/ tathāsati dhūmavān<BR>
vahneritpayādāvasambhavāpatteḥ/ nirūpakatayā<BR>
ayogolakādimato 'prasiddheriti vadanti/<BR>
<BR>
<BR>
atrocyate-vilakṣaṇanirūpitatvasambandhena<BR>
sādhyābhāvavadviśiṣṭādheyatvaṃ vivakṣitam/ vailakṣaṇyaṃ cākhaṇḍopādhiḥ/<BR>
na ca tatra mānābhāva iti vācyam/ kāryatāyāḥ<BR>
kāraṇamityādyavyavahārāt kāryasya kāraṇamiti vyavahārācca<BR>
vilakṣaṇaniyapitatvasya ṣaṣṭhyarthatāyā gadādhareṇa bādhagranthe uktatayā<BR>
tattulyayuktyā adhikaraṇe vartate, adhikaraṇatāyāṃ vartata<BR>
ityādivyavahārāvyavahārābhyāṃ vilakṣaṇanirūpitatvasya<BR>
saptamyarthatāyā apyāvaśyakatvāt/ vailakṣaṇyasya<BR>
cākhaṇḍopādhirūpādanyasya nirvaktumaśakyatvāt iti bodhyay/<BR>
<BR>
<BR>
anye tu<BR>
sādhyābhāvavanniṣṭhādhikaraṇatānirūpakatvaṃ vivakṣitamiti na doṣa<BR>
ityāhuḥ/ taccintyam -<BR>
<BR>
<BR>
prameyādhikaraṇatā<BR>
parvatānyā prameyādhikaraṇatātvādityādāvavyāpteḥ/ prameyatvena<BR>
prakṛtahetorapi tādṛśādhikaraṇatānirūpakatvāt iti/<BR>
<BR>
<BR>
prakāśikāyām [196] sādhyatāvacchedakadharmasaṃbandhāvacchinneti/<BR>
sādhyatāvacchedakadharmasambandhaparyāptāvacchedakatāketyarthaḥ/ tena<BR>
dvitvādyavacchinnābhāvaviśiṣṭābhāvayoḥ<BR>
saṃyogasamavāyobhayasaṃbandhāvacchinnapratiyogitākābhāvasya ca<BR>
vyāvṛttiḥ/ tādṛśāvacchedakatākatvaṃ ca tādṛśadharmetaradharmānavacchinnatve<BR>
sati sādṛśasambandhetarasambandhānavacchinnatvam/<BR>
dharmasambandhayorniveśaprayojanamāha - [196] teneti<BR>
hetutāvacchedakasaṃbandhapraveśanaṃ ca vahnimān dhūmādityādau<BR>
vipakṣabhūte hradādau kālikādināṃ dhūmādessattvāt<BR>
ativyāptivāraṇāya/ [196] sādhyābhāvavattāyām<BR>
sādhyābhāvaniṣṭhādheyatāyām/ nanu kapisaṃyogī etatvādityādau<BR>
ativyāptiḥ/<BR>
<BR>
<BR>
śuddhaviśeṣaṇatāyāstādṛśatvādityata āha - kapīti/ [196] digiti/<BR>
ākāśābhāvatvāvacchinnakālikaviśeṣaṇatāsaṃbandhāvacchinnapratiyogitākābhāvavān<BR>
ātmatvādityādau kālikaviśeṣaṇataiva<BR>
<BR>
<BR>
tādṛśasambandhaḥ/ yadi ca<BR>
'adhikaṃ tu' ityādi nyāyena<BR>
niravacchinnaviśeṣaṇatāsaṃsargakakapisaṃyogābhāvaprakārakaniścayamādāya<BR>
taddoṣatādavasthyamityucyate/ tadā<BR>
yaddharmaparyāptāvacchedakatākasaṃsargatānirūpitasādhyābhāvaprakāratākaniściyaḥ<BR>
pratibandhakaḥ taddharmaparyāptādheyatāvacchedakatāniveśāt na doṣaḥ/ na<BR>
caivamapi tādṛśasamūhālambanajñānamādāya taddoṣatādavasthyamiti<BR>
vācyam/ tādṛśaniścayasāmānyaṃ pratibandhakamityarthavivakṣaṇāt/ tathā<BR>
ca jñānatvavṛttidharmaparyāptāvacchedakatākatvaṃ niveśyam/ vṛttiśca<BR>
svasetyādi bhedavattvasaṃbandhena/ svādhikaraṇatā<BR>
svaparyāptāvacchedakatākasaṃsargatākasādhyābhāvaprakāratānirūpitaviśeṣyatāvacchedakatānirūpakaniścayatvasaṃbandhena/<BR>
bhedapratiyogitāvacchedakatāsvāśrayaviśiṣṭatvasaṃbandhena/ vaiśiṣṭyaṃ<BR>
tādātmyasvaviśiṣṭapratibadhyatānirūpitapratibandhakatvobhayasambandhena/<BR>
svavaiśiṣṭyaṃ<BR>
svaviśeṣyatāvacchedakadharmāvacchinnaviśeṣyatānirūpitasādhyatāvacchedakadharmasambandhāvacchinnaprakāratāśālyanāhāryajñānavṛttibhedapratiyogitāvacchedakatvasaṃbandhāvacchinnasvaniṣṭhāvacchedakatākapratiyogitākabhedavattvasaṃbandhena/<BR>
nāto vyabhicārasya viśiṣṭaikārtharūpatābhaṅga iti/<BR>
<BR>
<BR>
sapakṣavṛttitvasāmānyābhāvaniveśasyāvaśyakatayā tata eva<BR>
kiñcitsapakṣamādāya doṣavirahāt sarvapadavaiyarthyathmatyāśaṅkyāha-<BR>
[196] sapakṣavṛttitveti/ nanu sapakṣatvaṃ yadi sādhyavattvamātraṃ tadā<BR>
asambhavaḥ/ śabdatvādāvanityatvādisāmānādhikaraṇyasattvādityata āha -<BR>
[196] sapakṣapadamiti/ nanu śabdādāvanityatvādisādhane<BR>
śabdatvādiḥsaddhetureveti kathaṃ<BR>
tasyāsādhāraṇahetvābhāsatetyāśaṅkyāha - [197] śabda ityādi/ [197] sampradāyavidaḥ prāñcaḥ/ navīnamatasya nirduṣṭatvāt<BR>
prāhurityuktam/ [195] anvayavyatirekadṛṣṭāntarahito 'nupasaṃhārī iti<BR>
saṃgrahoktayathāśrutalakṣaṇe siddhyasiddhibhyāṃ vyāghāta ityālocyāha -<BR>
[197] anvayavyatireketi/ yatkiñciddharmiṇi sādhyaniścayasya<BR>
sādhyābhāvaniścayasya vā sattve anupasaṃhāravyavahāravirahāt<BR>
daladvayopādānam/<BR>
<BR>
<BR>
<b>viruddhanirūpaṇam</b><BR>
<BR>
<BR>
nanu<BR>
virodhāsādhāraṇyayorabhedaprasaṅgaḥ ityata āha - [203] sādhyābhāveti/ sākṣāt - parāmarśamadvārīkṛtya/<BR>
tadabhāvavyāpyavattājñānavidhayeti yāvat/<BR>
<BR>
<BR>
<b>satpratipakṣanirūpaṇam</b><BR>
<BR>
<BR>
[203] yasya<BR>
sādhyābhāvasādhakamityādisaṅgrahavākye ṣaṣṭhyantayacchabdārthasya<BR>
sādhye 'nvayaḥ/ pakṣa ityadhyāhāryam/ prācīnamate<BR>
satpratipakṣasyānityadoṣatvena saddhetorapi tadvyavahārasyeṣṭatvena<BR>
vidyata ityasya jñāyata ityarthaḥ karmākhyātāśrayaṇāt/ navyamate tu<BR>
kartrākhyātāśrayaṇena vartata ityarthaḥ/ sādhakam - vyāpyatayā<BR>
gṛhyamāṇamityarthaḥ/ prācāṃmate/ navīnamate tu vyāpyamityartha<BR>
ityabhiprāyeṇa vyācaṣṭe - [203]<BR>
yatsambandhītyādi/ [203] navīnāḥ punariti/ sādhyābhāvavyāpyahetvantaravatpakṣaḥ<BR>
satpratipakṣaḥ/ vyāptiścānvayato vyatirekataśca bodhyā/ tadgrahaśca<BR>
tadabhāvavyāpyavattāgrahavidhayānumitivirodhīti bhāvaḥ/<BR>
<BR>
<BR>
<b>asiddhanirūpaṇam</b><BR>
<BR>
<BR>
[203] pakṣe pakṣatāvacchedakaviraha iti/<BR>
tajjñānasya pakṣatāvacchedakaviśiṣṭapakṣagrahavirodhitvam/ [203] pakṣe hetvabhāva iti/ tadgrahasya ca<BR>
pakṣadharmatāvagāhiparāmarśavirodhitvaṃ bodhyam/ nanu<BR>
bādhāderivopādherapi doṣatvāt<BR>
tadviśiṣṭasyātiriktahetvābhāsatvamāvaśyakatvaṃ bādhitādivat<BR>
upadheyasaṅkare 'pīti nyāyāt/ ataḥ sopādhiko vyāpyatvāsiddha<BR>
ityasaṅgatamiti hetvābhāsapañcatvavyāghātāpattirityata āha - [204] upādheriti/ nanu<BR>
sādhyāprasiddhisādhanāprasiddhirūpayordeṣayoradhikayossattvāt kathaṃ<BR>
hetvābhāsānāṃ pāñcavidhyamityāśaṅkya<BR>
tayorvyāpyatvāsiddhāvantarbhāvāt na tadvirodha ityāha - [204] atredamavadheyamityādinā/<BR>
<BR>
<BR>
<b>upādhinirūpaṇam</b><BR>
<BR>
<BR>
saṃgrahe [207] sādhyavyāpakatve satītyādi/ atra ca vahnimāndhūmādityādau<BR>
dravyatvāderghaṭādeśca vāraṇāya daladvayopādānam/ nanu<BR>
sādhyavyāpakatvaṃ sādhyavanniṣṭhābhāvāpratiyogitvarūpaṃ cet, tadā<BR>
asambhavaḥ; sarveṃṣāmeva<BR>
<BR>
<BR>
dvitvādyavacchinnābhāvapratiyogitvāt/ kiṃ tu<BR>
sādhyavanniṣṭhābhāvapratiyogitānavacchedakadharmavattvam/ tathā ca<BR>
vahnimān dhūmāditpayādau vahnitvādinā mahanasīyavahnyādeḥ<BR>
sādhyavyāpakatvāt upādhitāpattirityata āha - prakāśikāyām [207] sādhyavyāpakatvetyādi/ sādhyatāvacchedakasaṃbandhena<BR>
sādhyavanniṣṭhābhāvīyopādhitāghaṭakasaṃbandhāvacchinnapratiyogitānavacchedakaḥ<BR>
sādhanatāvacchedakasaṃbandhena<BR>
sādhanavanniṣṭhābhāvīyopādhitāghaṭakasambandhāvacchinnapratiyogitāvacchedakaśca<BR>
ya 1upādhitāghaṭakadharmaḥ tadvattvamityarthaḥ/ ayamatrānugamaḥ --<BR>
bhedaviśiṣṭopādhitāvacchedakadharmavattvaṃ upādhilakṣaṇam/ vaiśiṣṭyaṃ<BR>
svāśrayatvasvaviśiṣṭopādhitāvacchedakasambandhāvacchinnasādhanavanniṣṭhābhāvīyapratiyogitāvacchedakatvobhayasambandhena/<BR>
svavaiśiṣṭyaṃ svapratiyogitāvacchedakatāsambandhena/ avacchedakatā<BR>
svāvacchinnasādhyavanniṣṭhābhāvapratiyogitāvacchedakatvasambandhāvacchinanā<BR>
iti/ upādhitāvacchedakasambandhapraveśaphalamāha --- teneti/<BR>
<BR>
<BR>
kecittu -<BR>
upādhitāghaṭakasambandhaviśiṣṭopādhitāghaṭakadharmavattvaṃ lakṣaṇam/<BR>
vaiśiṣṭyaṃ svāvacchinna<BR>
sādhyavannaṣṭhābhāvapratiyogitāvacchedakatvasambandhāvacchinnasvaniṣṭhāvacchedakatākapratiyogitākabhedavattvasvā<BR>
vacchinnasādhanavanniṣṭhābhāvīyapratiyogitāvacchedakatvobhayasambandhenet i<BR>
vadanti/ vastutastu avacchedakatāviśiṣṭadharmavattvam tat/ vaiśiṣṭyaṃ<BR>
svāśrayatvasvaviśiṣṭāvacchedakatvasambandhāvacchinnasvaniṣṭhāvacchedakatākapratiyogitākabhedavattvobhayasaṃbandhena/<BR>
<BR>
<BR>
<BR>
--------------------------------<BR>
<BR>
<BR>
1. upādhitāghaṭakadharma<BR>
iti/ upādhitāvacchedakadharma ityarthaḥ/<BR>
upādhitāghaṭakasaṃbandhetyatrāpi upādhitāvacchedakasaṃbandhetyarthaḥ/<BR>
<BR>
<BR>
--------------------------------<BR>
<BR>
<BR>
svavaiśiṣṭyaṃ<BR>
svāvacchedakasaṃbandhāvacchinnatvasvaviśiṣṭapratiyogitānirūpitatvobhayasaṃbandhena/<BR>
svavaiśiṣṭyaṃ svanirūpakapratiyogitāviśiṣṭatvasaṃbandhena/ vaiśiṣṭyaṃ<BR>
svāvacchedakasambandhāvacchinnatvasvanirūpakābhāvaniṣṭhasādhanatāvacchedakasaṃbandhena<BR>
sādhanatāvacchedakāvacchinnavannirūpitādheyatāvacchedakasambandhāvacchinnasādhyatāvacchedakāvacchinnavannirūpitādheyatāvadabhāvīyatvobhayasaṃbandhena/<BR>
ato na sambandhāntarāṇyādāya dūṣaṇāvakāśa iti/ [208] avyāptimiti/ vāyuḥ pratyakṣa ityādau udbhūtarūpādeḥ<BR>
guṇādisādhāraṇaśuddhasādhyavyāpakatvābhāvāditi bhāvaḥ/ [208] yaddharmaviśiṣṭasādhyetyādi/<BR>
pakṣadharmādiviśiṣṭopādhitāvacchedakadharmavattvamiti niṣkarṣaḥ/<BR>
vaiśiṣṭyaṃ<BR>
svāvacchinnasādhyanirūpitatatsambandhāvacchinnavyāpakatāvacchedakatvasvāvacchinnasādhananirūpitatatsambandhāvacchinnāvyāpakatāvacchedakatvobhayasaṃbandhena/<BR>
<BR>
<BR>
vastutastu<BR>
adhikaraṇatāviśiṣṭarūpavatvaṃ vivakṣitam/ vaiśiṣṭyaṃ<BR>
svāśrayāvacchedakatvasvaviśiṣṭapratiyogitāvacchedakatvasaṃbandhāvacchi nnasvaniṣṭhāvacchedakatākapratiyogitākabhedavattvābhaya<BR>
<BR>
<BR>
<BR>
sambandhena/<BR>
svavaiśiṣṭyaṃ<BR>
svāśrayāvacchedakasaṃbandhāvacchinnatvasvanirūpakapakṣadharmādiviśiṣṭasādhyavanniṣṭhātyantābhāvīyatvobhayasaṃbandhena/<BR>
adhikaraṇatā ca svāvacchinnasādhanavanniṣṭhābhāvīyatvasambandhāvacchinnā/<BR>
tenātrāyamupādhirityatra na vākyabhedaḥ/ vastutastu<BR>
<BR>
<BR>
adhikaraṇatāviśiṣṭadharmavattvamupādhilakṣaṇam/ vaiśiṣṭyaṃ<BR>
svanirūpakabhedapratiyogitākādhikaraṇatānirūpakabhedapratiyogitāvacchedakasaṃbandhāvacchinnatvasvaviśiṣṭapratiyogitānirūpitatvobhayasaṃbandhena/<BR>
svavaiśiṣṭyaṃ<BR>
svaviśiṣṭasādhyavannirūpitādheyatāvadabhāvīyatvasvanirūpakabhedapratiyogitāvacchedakādhikaraṇatāśrayasambandhāvacchinnatvobhayasambandhena/<BR>
svavaiśiṣṭyaṃ svāśrayasaṃmbandhāvacchinnatvasaṃbandhena/ dvitīye vaiśiṣṭyaṃ<BR>
svanirūpakabhedapratiyogitāvacchedakādhikaraṇatānirūpakabhedapratiyogi tāvacchedakasaṃbandhāvacchinnatvasvaviśiṣṭapratiyogitānirūpitatvobhayasaṃbandhena/<BR>
svavaiśiṣṭyaṃ<BR>
svanirūpakabhedapratiyogitāvacchedakādhikaraṇatāśrayasambandhāvacchinnatvasvaviśiṣṭasādhanavannirūpitādheyatāvadabhāvīyatvobhayasambandhena/<BR>
svavaiśiṣṭyaṃ svāśrayasambandhāvacchinnatvasambandhena/ atra sādhyavattvaṃ<BR>
sādhyatāvacchedakasambandhena sādhyatāvacchedakāvacchinnavattvam, tena<BR>
saṃbandhāntareṇa sādhyādhikaraṇamādāya na doṣaḥ/ na vā<BR>
viśiṣṭasattāvān jāterityādau dravyatvāderūpādhitānupapattiḥ/ evaṃ<BR>
sādhanavattvamapi sādhanatāvacchedakasambandhena<BR>
sādhanatāvacchedakāvacchinnavattvam/ tena<BR>
<BR>
<BR>
saṃbandhāntareṇa<BR>
sādhanādhikaraṇamādāya na doṣaḥ/ na vā dravyaṃ viśiṣṭasattvādityādau<BR>
guṇāderupādhitāpattiḥ evaṃ vyāvṛttyantaramavaseyam/ kasyaciditi/<BR>
parvatīyadhūmādherityarthaḥ/ [208]<BR>
idaṃ-bahirdravyasya<BR>
pakṣadharmatākathanam/ tena bāhyapratyakṣaviṣayatvasya sādhyatāyāṃ<BR>
dravyatvamātrameva pakṣadharma iti sūcitam/ [208] anityatvavyāpakamiti/ dīpikāvākye 'nityatvapadasya<BR>
janyatvavināśitvasādhāraṇatvāt prakṛtānuguṇyārthamāha --- [208] vināśitveti/ anyathā tādṛśasādhyavyāpakatvopādanaparatvaṃ<BR>
tādṛśagranthasya na saṃbhavatīti bhāvaḥ/<BR>
<BR>
<BR>
<b>bādhitanirūpaṇam</b><BR>
<BR>
<BR>
[208] yasya sādhyābhāva iti saṃgrahapaṅktau pakṣa<BR>
ityadhyāhāryam/ tathā<BR>
cānumānātiriktapramāṇajanyapakṣadharmikaniścaprakārībhūtaḥ<BR>
yaddhetusaṃbandhi yat sādhyaṃ tadabhāva ityarthaḥ/ sambandhaśca<BR>
hetusādhyabhāvalakṣaṇaḥ/ atra bādhādiniścayānāṃ kutra kena rūpeṇa<BR>
pratibandhakatvamityāśaṅkāyāmāha - dīpikāyām bādhasyetyādinā/<BR>
<BR>
<BR>
<b>doṣāṇāmanumitipratibandhakatvaprakāraśodhanam</b><BR>
<BR>
<BR>
bādhaśabdasya<BR>
doṣaviśeṣe 'pi prayogādāha --- prakāśikāyām [212] bādhasya sādhyābhāvavattāniścayasyeti/ dīpikāyām [212] satpratipakṣasya virodhijñānajanakasāmagrītveneti/ satpratipakṣasya<BR>
satpratipakṣajñānasya/ virodhijñānajanakasāmagrītvena<BR>
tadabhāvavattājñānajanakasāmagrītvena/<BR>
<BR>
<BR>
atra navīnāḥ ---<BR>
sāmagrītvamekakāraṇaviśiṣṭāparakāraṇatvamiti<BR>
pratibandhakatāvacchedakagarbhe kāraṇāntarapraveśo niṣphalaḥ<BR>
gauravasampādakaśceti viśeṣyabhūtajñānasya<BR>
tadabhāvavyāpyavattājñānatvenaiva pratibandhakatvamucitam, lāghavāt/<BR>
evaṃ pratihetuvyāpakaḥ sādhyābhāvaḥ pratihetumān pakṣa iti<BR>
viśakalitajñānadbayasādhāraṇatayā jñānaviśiṣṭajñānatvenaiva<BR>
virodhitvamāvaśyakam/ etena virodhijñānajanakatvena<BR>
virodhitvamityapi pratyuktamiti prāhuḥ/ tanmataṃ darśaṃyati ---<BR>
prakāśikāyām [212] vastutastviti/ nanu dīpikāyām<BR>
sādhāraṇasya ityādyasaṅgatam, duṣṭahetorevasādhāraṇaśabdārthatayā<BR>
tasyāvyabhicārābhāvarūpatvāsambhavāt ityata āha- [292] bhāvapradhānanirdeśatayeti/ vaiśiṣṭye tṛtīyā/ [212] evamagre 'pīti/ viruddhasyetyādāvityarthaḥ/ vastutastu<BR>
viruddhasyetyatra bhāvekta pratyayamaṅgīkṛtya virodhasyetyarthaḥ sulabha<BR>
iti dhyeyam/ nanu sādhyābhāvavadvṛttitvajñānasya hetudharmikasya<BR>
sattve 'pi hetusamānādhikaraṇetyādivyāptiḥ na hetau gṛhyata<BR>
ityanubhavasiddham, tacca nopapadyate/ sādhyābhāvavadvṛttitvajñānasya<BR>
grāhyābhāvānavagāhitvena tādṛśavyāptijñānavirodhitvāsambhavāt<BR>
ityāśaṅkyāha - [212] hetāviti/ vyāptīti/<BR>
hetusamānādhikaraṇetyādivyāptītyarthaḥ/ [212] maṇimantrādinyāyeneti/<BR>
tena grāhyābhāvānavagāhitvena<BR>
<BR>
<BR>
tādṛśavyabhicāragrahasya<BR>
tādṛśavyāptigrahāvirodhitve 'pi na taddaśāyāṃ tadāpattiriti bhāvaḥ/<BR>
[212] viśiṣṭavyāptyabhāvatayetyādi/ athātra dhūmavān vahnerityādau<BR>
hetuvyāpakasādhyāprasiddhyā tadghaṭitaviśiṣṭavyāpateraprasiddhyā<BR>
tadabhāvasya sutarāmaprasiddhyā kathamābhāsatā/ na ca -<BR>
svavyāpakatāvacchedakasādhyatāvacchedakāvacchinnasāmānādhikaraṇyasambandhāvacchinnahetuniṣṭhapratiyogitākātyantābhāva<BR>
eva hetuniṣṭhaḥ vyāpyatvāsiddhiriti na doṣaḥ/<BR>
tādṛśasāmānādhikaraṇyasaṃbandhena hetuviśiṣṭahetumān pakṣa iti<BR>
jñānasyaiva cānumitihetutvam ato na tasyābhāsatānupapattiriti<BR>
vācyam/ tathā sati<BR>
prāguktavyabhicārādīnāmābhāsatānupapateraśakyaparihāratvāditi/<BR>
maivam/ yataḥ<BR>
svavṛttibhedapratiyogitāvacchedakatvasvāvacchinnasāmānādhikaraṇyobhayasambandhena<BR>
sādhyatāvacchedakaviśiṣṭahetumān pakṣa iti<BR>
jñānamevānumitiheturūpeyate bhedapratiyogitāvacchedakatā<BR>
svasetyādyavacchedakatvasambandhena/<BR>
uktasvavṛttibhedapratiyogitvasaṃbandhāvacchinnasādhyatāvacchedakaniṣṭhapratiyogitākābhāvavaddhetureva<BR>
vyabhicāraḥ/<BR>
svāvacchinnasāmānādhikaraṇyasambandhāvacchinnasādhyatāvacchedakaniṣṭhapratiyogitākātyantābhāvavaddhetureva<BR>
vyāpyatvāsiddhiḥ/ uktagranthasyāpyatraiva tātparyam/ ato na dhūmavān<BR>
vahnerityādau uktarītyā tadaprasiddhiriti madekapariśīlitaḥ panthā/<BR>
<BR>
<BR>
kecittu -<BR>
sādhyatāvacchedakaniṣṭha<BR>
hetuvyāpakatāvacchedakatvahetvadhikaraṇavṛttitāvacchendakatvobhayābhāvo<BR>
vivakṣita iti nāprasiddhiriti vadanti/ tattuccham --- dhūmavān<BR>
vahnerityādau hetuvyāpakasādhyasamānādhikaraṇahetumān pakṣa<BR>
u iti jñānasya sādadhyatāvacchedake<BR>
hetvadhikaraṇavṛttitāvacchedakatvānavagāhitayā darśitobhayābhāvasya<BR>
tadvirodhitayā hetvābhāsatāyā durvañcatvāt/ darśitajñāne<BR>
tulyavittivedyatānyāyena niyamatastadbhāne mānābhāvāt/ pratyakṣarūpe<BR>
tādṛśajñāne kathañcit tasya tathā bhāne 'pi<BR>
<BR>
<BR>
anumitau śābde ca<BR>
tadbhāne niyāmakābhāvena tādṛśābhāvagrahadaśāyāṃ<BR>
tādṛśaparāmarśasambhavāt anumityutpādasambhavena tādṛśābhāvasya<BR>
hetvābhāsatāyā ayuktatvāt/ tādṛśaparāmarśasya<BR>
tulyarūpobhayānavagāhitvena<BR>
tādṛśobhayābhāvagrahapratibadhyatvāyogāt/ tādṛśaparāmarśe<BR>
dhūmatvādirūpasādhyatāvacchedakasya svarūpata eva bhānena<BR>
vyāpakatāvacchedakatvādyaṃśe tasya niyamato 'vacchedakakatvena sutarāṃ<BR>
viparītaniścayapratibadhyatvāsaṃbhavācca/<BR>
dhūmatvatvādirūpeṇadhūmatvādibhānopagame ca<BR>
dhūmatvatvādyanavacchinnavidheyatāvacchedakatākānumityanupapattiprasaṅgāt/<BR>
yadapi<BR>
hetuvyāpakatāvacchedakatvahetvadhikaraṇavṛttitāvacchedakatvobhayaviśi ṣṭasādhyatāvacchedakahetumān<BR>
pakṣa iti parāmarśasyānumitihetutvaṃ svīkriyate, nāto doṣa<BR>
iti --- tadapi na sat/ kāraṇatāvacchedakagarbhe<BR>
hetutāvacchedakāvacchinnaviṣayatāyāḥ tredhā niveśena<BR>
vyāpyatvāsiddheḥ/ [212] viśiṣṭavyāptyabhāvatayeti dīpikāvākyena<BR>
hetuniṣṭhābhāvasyaiva doṣatāpratīteḥ tāvatāpi tadanupapādanācca/<BR>
hetubhūtaparāmarśe bahuvrīhyarthasya sambandhasyādhikasya bhānena<BR>
mahāgauravācca iti sarvamanavadyam/<BR>
<BR>
<BR>
dīpikāyām [212] vyāptisaṃśayādhāyakatveneti/ ādhāyakatvaṃ prayojakatvam/ nanu<BR>
vyāptisaṃśayaprayojakatvaṃ kathaṃ tayorityataḥ tadupapādanayati ---<BR>
prakāśikāyām [213] hetāvasādhāraṇyādīti/ ādinā<BR>
anupasaṃhāritvasaṃgrahaḥ/ prācīneti/ navīnamataṃ tu prāgevoktamiti<BR>
bhāvaḥ/ [213] vyāptijñānapratibandhakaḥ --<BR>
vyāptijñānavirodhidhīviṣayaḥ/ paramukhanirīkṣakasyetyatra pratibandha<BR>
ityādiḥ/ [213] tathā cetyādi/ atrāyamāśayaḥ ---<BR>
hetvābhāsasāmānyalakṣaṇe<BR>
niviṣṭamanumititatkaraṇānyatarapratibandhakatvam na tāvat<BR>
tadanutpādaprayojakatvam/ vyabhicāritāsambandhena<BR>
upādhiviśiṣṭahetāvatiprasaṅgāt/ evaṃ ca<BR>
hetāvupādhiprakārakajñānābhāvasya parāmarśakāraṇatāvirahāt<BR>
nātivyāptiriti/ śithilam ayuktam/<BR>
pakṣatāvacchedakaviśiṣṭapakṣagrahāvirodhitvasyaivāśrayāsiddhilakṣaṇatayā<BR>
sādhyavatpakṣe tadabhāvāt uktalakṣaṇe ca sādhyasaṃśayāṃśaniveśasya<BR>
viphalatvena saṃśayasya pakṣatātvanirāsācca darśitasya śithilatvamiti<BR>
bhāvaḥ/ dīpikāyām/ [212] āśrayāsiddhāvantarbhavatīti/ ayaṃ bhāvaḥ -<BR>
āśrayasya pakṣatāviśiṣṭasyāsiddhiḥ ceneti vigrahaḥ/ tathā ca<BR>
sādhyaniścayadaśāyāṃ sādhyasaṃśayarūpapakṣatāviraheṇa tadviśiṣṭasya<BR>
pakṣatāvacchedakāvacchinnasya tadānīmasiddheḥ/ sādhyavatpakṣasya tatrāntarbhāva<BR>
ucita iti bhāvaḥ/ siddhasādhanasyāśrayāsiddhyantarbhāvaprayojakaṃ<BR>
pakṣatāvighaṭakatvamupapādayati --- [213] prakāśe tanamata iti/<BR>
prācīnamata ityarthaḥ/ ayaṃ bhāvaḥ -- pakṣatāvighaṭakatvaṃ<BR>
āśrayāsiddhitvam/ vighaṭakatvaṃ ca virodhigrahaviṣayatvam/ pakṣatā ca<BR>
<BR>
<BR>
pakṣatāvacchedakaviśiṣṭapakṣadharmakasādhyasaṃśayātmikā<BR>
prācīnamate/ tathā ca pakṣaniṣṭhapakṣatāvacchedakavirahasnya sādhyavatpakṣasya<BR>
ca niścayadaśāyāmuktapakṣatāyā asambhavāt/ ubhayorapi<BR>
tathātvamavyāhatamiti sādhyavatpakṣasya<BR>
siddhasādhanarūpasyāśrayāsiddhirūpatayā nādhikyāpattiriti na<BR>
vibhāgavyāghātaśaṅketi bhāvaḥ/ siddheḥ pūrvaṃ parato vā yatra<BR>
siṣādhayiṣā tatra siṣādhayiṣāvirahakālāvacchedena siddheḥ/<BR>
pratibandhakatāyā āvaśyakatvena sādhvatpakṣātiprasaṅgatādavasthyamiti<BR>
śaṅkānirāsāyoktañ [213] kevalamiti/ anena siddheḥ<BR>
siṣādhayiṣāsāhityābhāvavyavacchedaḥ/ tathā ca siddheḥ pūrvaṃ parataśca<BR>
yatra siṣādhayiṣā jātā tatra siddheratāthātvāt nātiprasaṅga<BR>
ityarthaḥ//<BR>
<BR>
<BR>
<b>// iti<BR>
prasaraṇākhyāyāṃ dīpikāprakāśavyākhyāyāmanumānaparicchedaḥ//</b><BR>
<BR>
<BR>
<b>samāptaḥ</b><BR>
<BR>
<BR>
<b>/ / /</b><BR>
<BR>
<BR>
<b>upamānaparicchedaḥ</b><BR>
<BR>
<BR>
[218] kutaścidāraṇyakapuruṣādityādisaṅgrahavākye pañcamyāḥ<BR>
prayojyatvamarthaḥ/ tasya śrudhātvarthaśābdabodhe anvayaḥ/ iti śabdasya<BR>
śabdānvayītyākārakatvamarthaḥ/ sphuṭamanyat/ yattu itiśabdaḥ<BR>
tādṛśānupūrvyavacchinnavākyaparaḥ, śrudhātoḥ śrāvaṇapratyakṣamarthaḥ/ tatra<BR>
viṣayitayā vākyasyānvayaḥ iti - tattuccham -<BR>
smarannityuktasmṛtisāmagrīpraviṣṭāvaśyakaśābdarūpānubhavapratipādanaparatvasambhave<BR>
tatparityāgenānupayuktānyathāsiddhavākyasākṣātkārapratipādanaparatāyā<BR>
anyāyyatvāt/ prakāśe [218] avasarasaṅgatyeti/<BR>
pratibandhakībhūtaśiṣyajijñāsānivṛtyuttarakālīnāvaśyavaktavyatvamavasaraḥ/<BR>
tṛtīyārthādikaṃ sarvamapi pūrvavat/<BR>
<BR>
<BR>
nanu [218] saṃjñāsaṃjñisaṃbandhajñānamupamitiriti saṅgrahavākyena upamiteḥ<BR>
padapadārthasambandhaviṣayakajñānatvaṃ lakṣaṇamuktam - tanna yujyate/<BR>
tādṛśānumityādāvativyāpteḥ/ atastādṛśasaṅgrahavākyaṃ<BR>
nopamiterlakṣaṇakathanaparam api tu tatsvarūpamātrapradarśanaparamityāha<BR>
- [218] upamitisvarūpamiti/ kiṃ tarhi tasyā lakṣaṇamityākāṅkṣāyām<BR>
āha - [218]<BR>
<BR>
<BR>
lakṣaṇaṃ tviti/<BR>
gamyetyantam upamititvasya jātirūpatāyāṃ pramāṇasūcanāya/ [218] etena smaranniti vartamānanirdeśena/ [218] āhuriti/ atra ca saṃgrahakārasya<BR>
kutaścidāraṇyakādityādyabhihitavataḥ<BR>
atideśavākyārthaviṣayakaśābdabodhaḥ karaṇam tadviṣayakaṃ smaraṇaṃ<BR>
vyāpāraḥ- upamitiḥ phalamiti matapradarśanamevābhimatam, na tu<BR>
sādṛśyādiviśiṣṭapiṇḍadarśanaṃ karaṇaṃ tādṛśasmaraṇaṃ vyāpāraḥ<BR>
upamitiḥ phalamiti matapradarśanam/ tathāsati śabdaprayogasya<BR>
svādhīnatvena smariṣyanniti piṇḍaṃ paśyatīti brūyāt, ataḥ<BR>
smarannityādyuktisvārasyaparyālocanayā pūrvamatamevābhimatam, na tu<BR>
dvitīyaṃ matamiti tatpradarśanaparatayā<BR>
tādṛśagranthavyākhyānānaucityamarucibījam/ saṃgrahe vākyeti/<BR>
gosadṛśo gavayapadavācya iti svarūpātideśetyādiḥ/ [218] udbodhakāntareti/<BR>
sādṛśyaviśiṣṭapiṇḍadarśanātiriktādṛṣṭādirūpodbodhaketyarthaḥ/<BR>
[219] sādṛśya(viśiṣṭapiṇḍa)darśanānantaramityādi/ atropamiteḥayaṃ<BR>
gavayapadavācya ityānakāratvopagame gavayavyaktyantaradarśanānantaraṃ<BR>
tatra padavācyatāyāḥ smaraṇānupapattiḥ, gosadṛśo gavayapadavācya<BR>
ityākārakatvasyopagame ca sādṛśyasya<BR>
tadbhedasamānādhikaraṇatadgatadharmavattvarūpasya gurutvena<BR>
padavācyatāvacchedakatvāsambhavāt tasyā bhramatvāpattirityālocya<BR>
gavayo gavayapadavācya ityākārikaiva<BR>
upamitirupagantavyetyabhiprāyeṇoktam [219] gavayatvādirūpalaghudharmet i/<BR>
tādṛśadharmāvacchinnaviśeṣyatāketyarthaḥ/ [219] idam-sādṛśyadarśanasya<BR>
upamitihetutāpradarśanaṃ, upalakṣaṇaṃ vakṣyamāṇārthasūcakam/ [218] sādṛśyādītyādinā vaidharmyasaṃgrahaḥ/<BR>
<BR>
<BR>
<b> // iti prasaraṇākhyāyāṃ dīpikāprakāśikāvyākhyāyāṃ upamānaparicchedaḥ//</b><BR>
<BR>
<BR>
<b>/ / /</b><BR>
<BR>
<b>śabdaparicchedaḥ</b><BR>
<BR>
<BR>
<b>śabdalakṣaṇam</b><BR>
<BR>
<BR>
[222] upajīvyopajīvakatvasaṅgatyeti/ atra<BR>
vaktavyaṃ sarvaṃ prāgeva prapañcitam/ [222] śābdabodhopajīvyatvena<BR>
<BR>
<BR>
-<BR>
śābdabodhahetutvena/ [222] phalaniṣṭhatve 'pīti/<BR>
āśrayatārūpasākṣātsambandhenetyādiḥ/ [222] svarūpayorapi -<BR>
śabdapramāṇopamānapramāṇayorapi/ etena saṅgateḥ sākṣātsambandhena<BR>
karaṇaniṣṭhatvaṃ sūcitam/ [222]<BR>
karaṇayorityādi ṣaṣṭhyartho<BR>
viṣayatvam abhidhānaśabdārthaikadeśajñānānvitam/ anantaratvaṃ<BR>
cāvyavahitatvam/ tacca pūrvāparasādhāraṇam/<BR>
svanirūpaṇapūrvanirūpaṇapūrvatvaśūnyatvasvottaranirūpaṇānuttaratvānyataravattvarūpaṃ<BR>
bodhyam/<BR>
<BR>
<BR>
nanu [222] āptavākyaṃ śabda iti saṃgrahe śabdatvasya lakṣyatāvacchedakatve<BR>
vahninā siñcatītyādyapramāṇavākye 'vyāptiḥ;<BR>
āptoccaritatvavirahādityata āha - [222] pramāṇaśabda iti/ tathā<BR>
ca pramāṇaśabdatvaṃ lakṣyatāvacchedakam/ tacca vahninā<BR>
siñcatītyādivākyavyāvṛttamiti bhāvaḥ/ [222] lakṣaṇamiti/<BR>
jabagaḍadaśādau ativyāptivyudāsāya vākyatvamuktam/<BR>
āptoktavākyamityatra uktaśabdena samāsāntargataṣaṣṭhyāḥ uccaritatvamartha<BR>
iti sūcitam/ [222] yathārthavaktṛtvarūpeti/ etena āptatvaṃ<BR>
hīṣṭatvam/ tathā ca vahninā siñcatīti vākye 'tivyāptitādavasthyam/<BR>
tatprayoktuḥ kasyacit iṣṭatvasambhavāditiśaṅkā nirastā/ nanu<BR>
vahninā siñcatītyādiprayokturapi kadācit<BR>
bādhitārthakavākyaprayogahetubhūtayathārthajñānavattāyāḥ sambhavāt<BR>
kathamativyāptivāraṇamityata āha -- [222] prakṛtavākyārtheti/ [222] niṣkarṣa iti/ ayaṃ bhāvaḥ --<BR>
tādātmya1svapratipādyārthagocarayathārthajñānajanyatvobhayasambandhena<BR>
<BR>
<BR>
--------------------------------<BR>
<BR>
<BR>
1. svapratipādyetyādi/<BR>
svaṃ jalena siñcatītyādivākyaṃ tatpratipādyo yo 'thaḥ<BR>
jalakaraṇakasekakartā tadviṣayakaṃ yat yathārthajñānaṃ<BR>
tādṛśavākyaprayoktṛniṣṭhaṃ tajjanyatvaṃ tādṛśavākye, 'artha buddhvā<BR>
śabdaracanā' iti nyāyāditi bhāvaḥ/<BR>
<BR>
<BR>
--------------------------------<BR>
<BR>
<BR>
vākyaviśiṣṭavākyatvaṃ<BR>
1svajanyatvasvaviṣayībhūtārthapratipādakatvobhayasambandhena<BR>
yathārthajñānaviśiṣṭavākyatvaṃ vā śabdalakṣaṇamiti/ [222] etat vākyārthajñānasya śabdaprayogahetutvam/<BR>
<BR>
<BR>
<b>śaktinirūpaṇam</b><BR>
<BR>
<BR>
nanu [225] arthasmṛtyanukūletyādinā dīpikāyām<BR>
śaktipadārthaniruktirayuktā/ tannirukterihāprakṛtatvādityāśaṅkayāha -<BR>
[225] mīmāṃsaketyādi/ [225] nirāsakatveneti/ prayojanatayā<BR>
hetutvavivakṣayā tṛtīyā/ agra ityavatāraṇānvayi/ avatāraṇaṃ<BR>
pravṛttyanukūlo vyāpāraḥ/ sa ca śaṅkāgranthapravṛttiḥ/ [225] taditi/ mīmāṃsaketyarthaḥ/ [225] matam<BR>
<BR>
<BR>
prāmāṇikatayā<BR>
svīkṛtor'thaḥ/ [227] sādhāraṇyeneti/ sādhāraṇyaṃ<BR>
tadvṛttirūpavattvam/ rūpaṃ cārthetyādyuktam/ śaktipadārthānvitaṃ vaiśiṣṭyaṃ<BR>
tṛtīyārthaḥ/ sphuṭamanyat/ dīpikāsthaśaktirityasya śaktipadārtha<BR>
ityarthasūcanāya [225] śaktipadārthamityuktam/ dīpikāyām<BR>
anukūletyantaṃ saṃbandhaviśeṣaṇam/ nanu<BR>
dīpikoktaśaktipadārthalakṣaṇer'thasmṛtyanukūlatvaniveśane 'pi<BR>
ghaṭādipadākāśayoḥ samavāye 'tiprasaṅgaḥ tadavasthaḥ/<BR>
svaniṣṭhatvasvārthaniṣṭhatvobhayasambandhena<BR>
padaviśiṣṭatvaniveśane 'pyākāśapadākāśayossamavāyavāraṇamadhakyam<BR>
tasyāpi tadubhayasambandhatvāt arthassṛtyanukūlatvāccetyata āha - [225] śābdabodhajanaketi/ smṛtiviśeṣaṇametat/ tathā ca<BR>
samavāyajñānādhīna -<BR>
ākāśādirūpārthasmṛteśśābdabodhajanakatvābhāvāt nātiprasaṅga<BR>
iti bhāvaḥ/ nanu anukūlatvaṃ janakatvam, tacca saṃbandhe bādhitam<BR>
tajjñānasyaiva smṛtijanakatvādityata āha - [225] anukūlatvamiheti/ [225] viśeṣyamitīti/ yadyapi svaprayojakādṛṣṭavattvāderātmapadaṃ prati<BR>
ātmani sambandhatvamasti, tathāpi smṛtiniṣṭhā yā śābdabodhajanakatā<BR>
tannirūpitā yā janyatāsambandhāvacchinnā jñānaniṣṭhāvacchedakatā<BR>
tadavacchedakasaṃsargatāśrayatvamiti niṣkarṣāt na doṣaḥ/<BR>
<BR>
<BR>
---------------------------------<BR>
<BR>
<BR>
1. svajanyatvetyādi/<BR>
svaṃ jalena siñcatītyādivākyārthaviṣayakaṃ jñānaṃ tajjanyatvaṃ<BR>
tādṛśavākye, evaṃ svaṃ tādṛśavākyārthajñānaṃ tadviṣayo yor'thaḥ<BR>
vākyārthaḥ tatpratipādakatvaṃ ca tasmin vākye iti samanvayaḥ/<BR>
<BR>
<BR>
---------------------------------<BR>
<BR>
<BR>
1janyatāsambandhena<BR>
tattadarthadharmikatattatpadaprakārakaśaktisaṃsargakajñānaviśiṣṭatattadarthasmṛtitvena<BR>
śābdabodhahetutvopagamāt<BR>
<BR>
<BR>
lakṣaṇasamanvayaḥ/ evaṃ<BR>
saṃbandhāntarajñānajanyārthasmṛteḥ śābdabodhahetutāvirahāt na doṣa<BR>
iti/<BR>
<BR>
<BR>
nanu anyaḥ padārthaḥ<BR>
padārthāntaramiti vyutpattyā padārthāntarapadaṃ<BR>
kḷptapadārthātiriktaparam,<BR>
pratiyogiviśeṣasamarpakapadāsamabhivyāhṛtātiriktādipadānāṃ<BR>
svasamabhivyāhṛtapadārthatāvacchedakāśrayatvena<BR>
kḷptatattaddharmipratiyogikabhedakūṭavadbodhakatāyāḥ 'citramatiriktaṃ<BR>
rūpa'mityādau dṛṣṭatvāt/ tathā ca mīmāṃsakaiḥ śakterapi<BR>
padārthatvāṅgīkārāt<BR>
tādṛśabhedakūṭavatpadārthāprasiddhirityāśaṅkyāha - [225] tattaditi/ tathā ca śaktitvātiriktānāṃ dravyatvādīnāmeva<BR>
grahaṇāt nāprasiddhiriti bhāvaḥ/ [225] vyāghātaḥ - virodhaḥ/<BR>
aprasiddhiriti yāvat/ athavā naiyāyikamate śaktiḥ na padārthāntaramiti<BR>
niṣedho nopapadyate/ pratiyogyaprasiddherata āha - [225] tattatpadārthatāvacchedakābhāvakūṭavadityartha iti/ atra ca<BR>
padārthānāṃ tattatpadārthatāvacchedakānāṃ anataramabhāvakūṭaḥ atrāstīti<BR>
padārthāntaramiti arśādyajanyatāyā upagamenoktārthalābhāt na<BR>
padārthāntaramityatra ca nañaḥ<BR>
prakṛtipratyayārthayorantarābhāsamānārthakatāyā anyatra darśanāt<BR>
prakṛte 'pi antarapadārthasyābhāvakūṭasya nañarthābhāve<BR>
pratiyogitayānvayena tattatpadārthatāvacchedakavirahakūṭābhāvāśraya<BR>
ityarthaṃ manasi nidhāyāha - [225]<BR>
na vyāghāta iti/ vyāghāta ityataḥ<BR>
prāk siddhyasiddhibhyāṃmityādiḥ/ [227] anyeti naiyāyiketyarthaḥ/<BR>
tattatpadārthatāvacchedakābhāvakūṭasya pratyekaṃ prasiddhatvāt<BR>
pratiyogitāvacchedakaviśiṣṭapratiyogijñānasambhavena naiyāyikamate<BR>
niṣedhopapatteriti bhāvaḥ/ yadyapyatra kūṭatvaṃ durvacam/ aprasiddhyā<BR>
ekābhāvaviśiṣṭāparābhāvaniveśaśca na<BR>
<BR>
<BR>
--------------------------------<BR>
<BR>
<BR>
1.<BR>
janyatāsaṃbandhenetyasya jñānaviśiṣṭetyatrānvayaḥ/<BR>
<BR>
<BR>
--------------------------------<BR>
<BR>
<BR>
sambhavati/ tathāpi<BR>
tattadabhāvaviṣayakadhīviṣayatvavadityarthāṅgīkārāt na doṣaḥ/<BR>
viṣayatvavattvaṃ cādheyatāsambandhāvacchinnasvavyāpakatāsambandhena/<BR>
tatsambandhāvacchinnapratiyogitākatadabhāvaprasiddhyā niṣedhopapatteḥ/<BR>
[225] atiriktaiveti/ kḷptayorvinigamanāvirahe 'kḷptamanyat<BR>
siddhyatīti nyāyāditi bhāvaḥ/ [225] yata ityādi/ atra kalpe<BR>
vācya ityādau dhātostādṛśaviśeṣyatvamarthaḥ/ pratyayasya āśraya iti<BR>
bodhyam/ nanvevaṃ sati vācya<BR>
<BR>
<BR>
ityādivākyajanyaśābdabodhe āśrayatvarūpādhikapadārthabhānasya<BR>
vaktavyatayā gauravam/ evaṃ viśeṣyatāyāmicchāsambandhatayā<BR>
nirūpitatvasya niveśanīyatayāpi tathetyāśaṅkya kalpāntaramāha -<BR>
[226] tādṛśeti/ tattatpadajanyabodhaviṣayatvaniṣṭhetyarthaḥ/ [226] taditi/ īśvaretyarthaḥ/ evaṃ cātra kalpe<BR>
dhātorīśvarecchaivārthaḥ, pratyayasya<BR>
padajanyabodhaviṣayatvaprakāratānirūpitaviśeṣyatāvānārthaḥ,<BR>
viśeṣyatāyāṃ ca nirūpitatvasambandhena icchānvaya iti bhāvaḥ [226] nāti prasaṅga iti/ ghaṭādipadajanyabodhaviṣayatvādeḥ<BR>
īśvarecchāyāṃ ghaṭādāveva bhānāt tadviṣayatayoreva<BR>
<BR>
<BR>
nirūpyanirūpakabhāvasattvāditi bhāvaḥ/<BR>
<BR>
<BR>
nanu gaṅgāyāṃ ghoṣa<BR>
ityādau gaṅgāpadāditaḥ tīrādibodhotpattyā tīrādigatasya<BR>
tādṛśabodhaviṣayatvāderapi īśvarecchayā viṣayīkaraṇamāvaśyakam/<BR>
tasyāḥ vidyamānayāvaddharmaviṣayakatvaniyamāt/ tathā ca tīraṃ<BR>
gaṅgāpadajanyabodhaviṣayo bhavatvityākārakatvamapi tasyā astīti<BR>
prāguktarītyā lakṣaṇocchedaprasaṅgatādavasthyamityata āha - [226] gaṅgāpadajanyatvasyeti/ gaṅgāpadajanyo bodhaḥ bodhaviṣayo<BR>
bhavatu tīramityākārakatvameva īśvarecchāyāṃ svīkriyate, tāvataiva<BR>
tasyā uktaniyamopapatteḥ/ bodhaviṣayatātvarūpeṇa<BR>
gaṅgāpadajanyabodhaviṣayatvāderapi tatra bhānasambhavādityarthaḥ/ [226] abhāveneti/ anyathā<BR>
viśiṣṭākārecchāviśakalitākārecchayoravailakṣaṇyaprasaṅgāditi<BR>
bhāvaḥ/ [226] gaṅgāpadajanyatvaprakāratānirūpitetyādi/<BR>
etena bodhaviṣayo bhavatu tīramityākārakatvasya<BR>
tādṛśecchāyāmupagamāt/ bodhaviṣayatātvena<BR>
gaṅgāpadajanyabodhaviṣayatvaprakāratānirūpitatvaṃ tīraviśeṣyatāyā<BR>
apyakṣatamityatiprasaṅgatādavasthyamiti śaṅkā nirastā/<BR>
viśakalitecchīyaviśeṣyatāprakāratayoraikyāsambhavena<BR>
janyatvabodhaviṣayatvayoḥ prakāratārūpayoḥ<BR>
nirūpyanirūpakabhāvāsambhavāt/ [226] na kṣatiḥ - na<BR>
lakṣaṇocchedaprasaṅgaḥ/ [206] svātantryeṇa bhānamiti/ vaiśiṣṭye tṛtīyā<BR>
bhānaṃ prakāratā/ svātantryaṃ<BR>
cārthaviśeṣyatānirūpitaviṣayatvaprakāratānirūpitabodhaprakāratānirūpitatvābhāvaḥ/<BR>
<BR>
<BR>
<BR>
padaniṣṭhaprakāratānirūpitajanyatvaprakāratānirūpitabodhaprakāratāni rūpitatvābhāvaśca/<BR>
svātantryeṇetyasyoktārthakasya<BR>
<BR>
<BR>
yathāyogamanvayo<BR>
bodhyaḥ/ [206] saṅkṣepa iti/ atrāyamāśayaḥ -<BR>
īśvarecchāyāṃ tīraṃ gaṅgāpadajanyabodhaviṣayo<BR>
<BR>
<BR>
bhavatvityākārakatvamanabhyupagamya<BR>
darśitaviśakalitākārakatvābhyupagame lakṣaṇāyā<BR>
vṛttyantaratvakalpanasyāvaśyakatvena gauravam/<BR>
viśiṣṭākārakatvābhyupagame tu lāghavamiti tarkānugṛhītena<BR>
īśvarecchā viśiṣṭākārakatvatadabhāvānyataravatī<BR>
prameyatvādityanumānena tasyāḥ viśiṣṭākārakatvasiddhiriti tu na<BR>
śaṅkanīyam/ tathāsati abhrāntānāṃ ghaṭo ghaṭapadavācya iti<BR>
vyavahāraprasaṅgāt/ bādhakatarkābhāvaviśiṣṭasyaiva<BR>
lāghavatarkasyānumānānugrāhakatvopagamāt/ uktānumānena tatra<BR>
tadasiddheḥ/ evaṃ ghaṭo ghaṭapadasya vācya ityādau pratyayārthe<BR>
vibhaktyarthasyānvayo vācyaḥ/ sa cānubhavaviruddha iti/ ṣaṣṭhyā<BR>
janyatvaprakāratārthaḥ/ tatra prakṛtyarthasya<BR>
svaniṣṭhaprakāratānirūpitatvasambandhenānvayaḥ/ vaca<BR>
<BR>
<BR>
dhātoḥ<BR>
bodhaprakāratānirūpitaviṣayatvaprakāratānirūpakatvaviśiṣṭecchārthaḥ/<BR>
ṣaṣṭhyarthasya bodhaprakāratāyāṃ nirūpitatvasambandhenānvayaḥ/<BR>
viśiṣṭecchāyāśca pratyayārthaviśeṣyatāvadekadeśaviśeṣyatve<BR>
viśeṣaṇāvacchinnanirūpitatvasambandhenānvayaḥ/ evaṃ prathamakalpo 'pi<BR>
sādhureveti/ evaṃ<BR>
viśiṣṭecchīyaviśeṣyatāprakāratayorabhedamanupagamya<BR>
avacchedyāvacchedakabhāvāṅgīkāre prakāratānirūpitaprakāratāsthale<BR>
prakāratānirūpitaviśeṣyatvāvacchinnaprakāratā niveśyeti/<BR>
<BR>
<BR>
<b>viśiṣṭaśaktisthāpanam</b><BR>
<BR>
<BR>
[230] viśiṣṭe śaktimityādi/<BR>
viśiṣṭaviśeṣyakaśaktiprakārakāprāmāṇyajñānānāskanditaniścayānukūlavyāpāraviṣayakecchāviśiṣṭaḥ<BR>
mīmāṃsakamataviṣayakajñānajanakaśabdapratiyogikadhvaṃsaviśiṣṭaḥ<BR>
mīmāṃsakamataviśeṣyakānupapannatvaprakārakajñānajanakaśabdaḥ<BR>
tadanukūlakṛtimānityakhaṇḍabodhaḥ/ dvitīyaṃ vaiśiṣṭyaṃ<BR>
svapratiyogisamānākartṛkatvasvāśrayakālavṛttitvobhayasambandhena/<BR>
sphuṭamanyat/ [230] arthāpattīti/ arthāpattiśca ānayanakarmatvasya<BR>
sākṣātsambandhena goniṣṭhatvamantarā<BR>
svāśrayavṛttitvarūpaparamparāsambandhena<BR>
gotvavṛttitvamunapapannamityākārikā bodhyā/<BR>
<BR>
nanu<BR>
jātyāśrayavyaktāveva śaktisvīkāre gavādipadajanyaśābdabodhe<BR>
gotvāditatsambandhayoḥ kathaṃ bhānasambhavaḥ/ āśakyasnapaya śābdabodhe<BR>
bhānaṃ nāstīti niyamāt/ na ca tādṛśaniyame mānābhāva iti<BR>
vācyam/ tathā sati gavādipadajanyaśābdabodhe ghaṭādīnāṃ<BR>
bodhāpatteḥ/ yattu - nīlo ghaṭa ityādau abhedasya evaṃ sati<BR>
śābdabodhe bhānaṃ na syāditi - tanna - padārthadvaya -<BR>
saṃsargātiriktasyeti viśeṣaṇādityāśaṅkya<BR>
prācīnābhimatasamādhānamāha - [231]<BR>
atredaṃ bodhyamityādinā/ navīnāstu<BR>
tādṛśaniyame mānābhāvaḥ/ na coktātiprasaṅgaḥ/<BR>
śaktitadavacchedakatadavacchedakatāghaṭakasambandhatvānāmeva śābdabodhe<BR>
bhānaniyāmakatvāṅgīkārāt/ evaṃ ca jātitadvaiśiṣṭyāyoḥ<BR>
śaktirnābhyupeyeti vadanti/ tanmataṃ darśayati - navyāstviti/<BR>
<BR>
<BR>
<b>śaktigrahopāyapratipādanam</b><BR>
<BR>
<BR>
nanu<BR>
apyekadantetyādikośādau ekadantādiśabdānāṃ<BR>
dvandvasamāso 'nupapannaḥ/ samasyamānapadārthānāṃ mitho bhedasattva eva<BR>
dvandvasya sādhutvādiha tadabhāvādityata āha - [234] tatreti/ [235] vyavahārataḥ/ pravṛtterityarthaḥ/ [234] vṛddhavyavahāreṇeti dīpikāvākye 'pi vṛddhasya vyutpannasya<BR>
vyavahāreṇa pravṛttyetyarthaḥ/ nanu dīpikāstha [237] nanvityādivākye kāryaparatvādityasya<BR>
ṣaṣṭhyantākāṅkṣāsambhavāt vyavahārasyetyasyottaratrānvayāsambhavāccāha<BR>
- [237] vyavahārasyetyādi/ [237]<BR>
vyavahārasya - vākyaprayogasya/ nanu<BR>
[234] pravṛttimupalabhya gavānayanaṃ ca dṛṣṭveti<BR>
dīpikāvākyātpravṛttyanumānānantaraṃ gavānayanajñānamiti labhyate/<BR>
tacca na yujyate/ pakṣajñānamantarā anumānāsambhavena gavānayanajñānasya<BR>
prathamamāvaśyakatvādityata āha - [237] gavānayanaṃ<BR>
dṛṣṭvetyādi/ pravṛtyupalambhasya pramityantarasyāsambhavādāha -<BR>
upalabhyetyasyeti/ anumānaprayogamāha - [235] iyaṃ kriyete/ ayaṃ<BR>
prayatnaḥ gavānayanadharmikeṣṭasādhanatājñānajanyaḥ pravṛttitvāt<BR>
svīyapravṛttivat ityanumānāntaramapīha bodhyam/ [235] gavānayanajñānasya - gavānayanadharmikeṣṭasādhanatājñānasya/<BR>
<BR>
<BR>
[234] niścityeti/ ayamāśayaḥ - tādṛśajñānaṃ<BR>
tādṛśavākyajanyam<BR>
<BR>
<BR>
tādṛśavākyaviśiṣṭatvādityānumāniko 'tra niścayaḥ/ vaiśiṣṭyaṃ<BR>
ca<BR>
<BR>
<BR>
svasattādhīnasattākatvasvābhāvādhīnābhāvapratiyogitvobhayasambandheneti/<BR>
<BR>
<BR>
<BR>
nanu gāmānaya<BR>
ityādiviśiṣṭavākyasyaiva tādṛśaviśiṣṭārthe śaktiḥ kuto na<BR>
svīkriyata ityata āha - [235] vākyasyeti/ nanu yavaśabdasya<BR>
dīrghaśūkaviśiṣṭa śaktisvīkāre mlecchānāṃ priyaṅgau prayogo na<BR>
syādityata āha - [235] priyaṅgau tviti/ [235] ākhyātasya yatnatvaviśiṣṭa ityādi/ ākhyātaṃ<BR>
yatnatvaviśiṣṭavācakaṃ 1tādṛśakarotivyākhyetatvāditi rītyā<BR>
vivaraṇasya śaktigrāhakatā bodhyā/ tatsamānārthakapadāntareṇa<BR>
tadarthakathanaṃ hi vyākhyānamiti bhāvaḥ/<BR>
<BR>
<BR>
<b>śabdānāṃ<BR>
siddhaparatvamapīti nirūpaṇam</b><BR>
<BR>
<BR>
nanu siddhārtho 'pi<BR>
vākyaprayogī bhavatu kiṃ tāvatā vyutpatterityata āha - [237] tathāceti/ [237] anyathā-tatra śaktigrahāvaśyambhāvavirahe/<BR>
<BR>
<BR>
<b>lakṣaṇānirūpaṇam</b><BR>
<BR>
<BR>
nanu [237] tīrepi śaktiḥ na kalpyata iti dīpikāvākyamanupapannam/<BR>
tīrādiśabdānāṃ tīre śaktisvīkārādityata āha - [238] gaṅgāpadasyeti/ [238] śeṣa iti/ [238] nānārthakatvānupapattiriti/ nānārthaśaktatvānupapattirityarthaḥ/<BR>
<BR>
<BR>
nanu lavaṇāśvayorapi<BR>
kathañcit saṃyogaḥ sambhavati, evamekakālīnatvādisambandho 'pīti<BR>
noktadoṣavistārasaṃbhava ityata āha - [238] idamupalakṣaṇamiti/<BR>
[237] idaṃ lavaṇāśvayoḥ parasparasambandhābhāvāt<BR>
nānāśaktikalpanam/ [238] prasiddhayoḥ<BR>
samānaprayogaprācuryayorityarthaḥ/ etena gaṅgādipadāt<BR>
viśeṣassūcitaḥ/ tatra tīrapravāhayoratathātvāt/ [238] mañcasthapuruṣa iti/ atra mañcapadaṃ puruṣamātraparam,<BR>
mañcasthetyuktistu tatra śakyasambandhalābhāya/ vācyārthasya mañcādestu na<BR>
śābdabodhe bhānamiti dhyeyam/ idamatrajahalallakṣaṇālakṣaṇam -<BR>
lakṣyatāvacchedakarūpeṇa lakṣyamātraviṣayakabodhajanikā lakṣaṇeti/ [238] apinā - apiśabdena/ [238]<BR>
ekasārthavāhitvena -<BR>
ekasamudāyaghaṭakatvena/ ajahallakṣaṇālakṣaṇam - lakṣyatāvacchedakarūpeṇa<BR>
śakyalakṣyobhayabodhikā<BR>
<BR>
<BR>
lakṣaṇeti/<BR>
lakṣyatāvacchedakaṃ darśitam/ nanu chatripadamukhyārthasya chatriṇaḥ<BR>
gamanakartṛtvānvayānupapattivirahāt kimatra lakṣaṇāniyāmakamityata<BR>
āha [238] tātparyeti/ matubarthaketyanena inipratyayasya<BR>
śaktatvalakṣaṇapadatvaṃ sūcitam/ [238]<BR>
tacchaktyeti/ vākyaśaktyetyarthaḥ/<BR>
mīmāṃsakamatamabhiprayannāha - [238]<BR>
pratipādyeti/ svamatābhiprāyeṇāha -<BR>
[238] anyatheti/ [238] ekasārthe ekasamudāye lakṣaṇā<BR>
svāśrayapuruṣaghaṭitatvarūpaparamparāsambandhātmikā/ [238] āhurityasvarasasūcanam/ tadbījantu tathāsati<BR>
jahallakṣaṇodāharaṇamevedaṃ syāt/ tathā ca prakṛtānupayogaḥ<BR>
dīpikāyām tasyājahallakṣaṇodāharaṇatvakathanāditi/ [239] tasya tīvabrahmaṇoraikyasya/ [239] tattāṃśasyedānīmityādi/<BR>
ayaṃ bhāvaḥ - taddeśādisambandhaviśiṣṭe etaddeśādisambandho bādhitaḥ,<BR>
viśiṣṭe anvīyamānadharmasya viśeṣaṇe 'pyanvayāvaśyakatayā<BR>
viśeṣaṇībhūtataddeśādisambandhe tadbādhāt/ ataḥ tatpadaṃ<BR>
deśakālasambandhimātraparam na tu deśādau tattāṃśo 'pi vivakṣitaḥ/<BR>
tathā ca tacchabdalakṣaṇā jahadajahallakṣaṇā/ tallakṣaṇantu<BR>
vācyatāvacchedakāprakārakavācyaviṣayakabodhaprayojikā lakṣaṇetīti/<BR>
<BR>
<BR>
so 'yaṃ devadatta<BR>
ityādau yadi viśiṣṭavaiśiṣṭyāvagāhiśābdabodhaḥ svīkriyate<BR>
tadaivaṃ syāt, na cāyaṃ svīkriyate, kiṃ tu<BR>
taddeśatatkālavṛttitvopalakṣitānuyogikavaiśiṣṭyāvagāhibodhaḥ/ tatra<BR>
ca na prāguktarītyā bādhāvakāśaḥ/ viśeṣaṇe vidheyānanvayāt/ ata eva<BR>
so 'yaṃ devadatta ityādivākyajanyaśābdabodhasamanantaraṃ<BR>
taddeśatatkālavṛttiḥ na vā devadatta<BR>
ityādisaṃśayānutpādo 'pyanubhavasiddha upapadyate/<BR>
atastattāṃśasyāhānāt nātralakṣaṇāvakāśa iti nopeyata eva<BR>
jahadajahallakṣaṇeti vadanti/ tanmatamāha - [239] pare tvityādinā/<BR>
<BR>
<BR>
<b>gauṇīvyañjanayorvṛttyantaratvakhaṇḍanam</b><BR>
<BR>
<BR>
[242] rājñāmapi śaktyaiveti/ bhuvaṃ dharati<BR>
rakṣatīti rītyā yogaśaktyaivetyarthaḥ/ nanu vyañjanāyāḥ kutra<BR>
lakṣaṇāyāmantarbhāva ityatrāha - [242] gaṅgāyāmityādi/ [242] lakṣaṇāsāmrājyāt - lakṣaṇābalāt/ cakārasya<BR>
samuccayaparatvāsambhavādāha - [242]<BR>
castvartha iti/ [242] vilakṣaṇaśabdaprayoktṛtvāditi/<BR>
<BR>
<BR>
vilakṣaṇaśabdaprayogaviśiṣṭatvādityarthaṃḥ/ vaiśiṣṭyaṃ<BR>
svānukūlakṛtimattvādheyatvobhayasambandhena/ ādheyatā<BR>
<BR>
<BR>
svapativiśeṣyaka-evaṃvidhaśābdabodhaprakārakecchāprayojyatvobhayasambandhena/<BR>
tenāsmadādiṣvapi yathāśrutahetusattvena na<BR>
<BR>
<BR>
vyabhicāraḥ/ [242] sambhāvanādītyādinā mānasaparigrahaḥ/ [243] mantavyamiti/ tatha ca tathānuvyasāyo 'siddha iti bhāvaḥ/<BR>
<BR>
<BR>
<b>lakṣaṇābījanirūpaṇam</b><BR>
<BR>
<BR>
[245] lakṣaṇānupapattiriti/ śakyārthasya yaṣṭyādeḥ<BR>
kriyānvayasambhavāditi bhāvaḥ/ [245]<BR>
niyatakāle -<BR>
aśvādiniyataprayāṇādikāla ityarthaḥ/ [245] viśeṣaṇāderityādinā<BR>
sāhacaryādeḥ parigrahaḥ/<BR>
<BR>
<BR>
<b>arthāghyāhārakhaṇḍanam</b><BR>
<BR>
<BR>
[246] adhyāhāraḥ - upasthitiḥ/ [246] arthajñānārthatvādityatrārthajñānamupasthitiḥ/ yathākathañciditi/<BR>
mānāntareṇetyarthaḥ/ nanu padajanyatvaniveśasya ghaṭaḥ<BR>
karmatvamityādisthapalaviśeṣaprayojanakathanaṃ viphalaṃ,<BR>
pratyakṣādyupasthitapadārthasthale 'pi tatsambhavāt ityāśaṅkya na bodhe<BR>
padajanyatvaniveśasya idaṃ prayojanakathanam, api tu<BR>
viśeṣapadasyāpīti samādhānamāha - [247] viśeṣapadasyāpīti/<BR>
vṛttyeti vaiśiṣṭye tṛtīyā/ [247]<BR>
digiti/ ayaṃ bhāvaḥ --- yadyapi<BR>
ghaṭādipadaṃ vastugatyā vṛttiviśiṣṭameveti<BR>
tatsamavāyajñānajanyākāśopasthityā śābdabodhavāraṇāya<BR>
tattaddaṇḍavṛttiprakārakatattatpadadharmikajñānajanyatattadarthopasthiterhetutvaṃ<BR>
vaktavyam/ evaṃ<BR>
tattatpadavṛttiprakārakatattadarthadharmikajñānajanyatattadarthopasthiterapi/ evaṃ<BR>
ca samavāyasya vṛttirūpatvābhāvāt nātiprasaṅgaḥ/ śaktilakṣaṇayoreva<BR>
vṛttirūpatvāditi/<BR>
<BR>
<BR>
<b>padavibhāgaḥ</b><BR>
<BR>
<BR>
[248] avayavaśaktiḥ - svaghaṭakapadaśaktiḥ/ [248] tanmātreṇeti/ avayavaśaktimātreṇetyarthaḥ/ mātraśabdena<BR>
rūḍhiśaktivyavacchedaḥ/ tathā ca<BR>
rūḍhiśaktijñānajanyārthaviṣayakabodhajanakatvābhāve sati<BR>
avayavaśaktijñānajanyārthaviṣayakabodhajanakatvaṃ yaugikasya lakṣaṇamiti<BR>
paryavasitam/ yogarūḍhivāraṇāya satyantam/ [248] tanmātreṇetyādi/ rūḍhimātreṇetyarthaḥ/<BR>
mātrapadenāvayavaśaktivyayacchedaḥ/ tathā ca<BR>
yogaśaktijñānajanyārthaviṣayakabodhajanakatvābhāve sati<BR>
rūḍhiśaktijñānajanyārthaviṣayakabodhajanakatvaṃ rūḍhasvya lakṣaṇam/<BR>
yaugikavāraṇāya satyantam/ [248]<BR>
yogarūḍhibhyāmityādi<BR>
yogaśaktijñānajanyaḥ yaḥ rūḍhiśaktijñānajanyaśābdabodhaḥ<BR>
tajjanakatvamityarthaḥ/ rūḍhivāraṇāya prathamaṃ janyāntam/<BR>
yaugikavāraṇāya dvitīyam/ parasparasahakāreṇetyanudapādāne rūḍhyā<BR>
arthapratipādakatve sati yogenārthapratipādakatvaṃ lakṣaṇaṃ syāt/ tatra<BR>
ca yaugikarūḍhāviśeṣaḥ, atastadupādānaṃ tenaikatra śābdabodhe<BR>
dvividhaśaktijñānajanyatvalābhaḥ/ sahakāre parasparatvaṃ ca<BR>
svāśrayanirūpitasahākarāśrayanirūpitatvaṃ<BR>
sahakāraviśiṣṭatvaparyavasitam/ vaiśiṣṭyaṃ<BR>
svanirūpakavṛttitvasvāśrayanirūpitatvobhayasambandhena/ [248] parasparāsahāyenetyagrimagranthasya niruktasahakārābhāvenetyarthaḥ/<BR>
tṛtīyārthaspaya vaiśiṣṭyasya śaktyādāvanvayaḥ/ tathā ca<BR>
rūḍhiśaktijñānajanyayogaśaktijñānājanyārthaviṣayakabodhajanakatve sati<BR>
rūḍhiśaktijñānājanyayogyaśaktijñānajanyārthaviṣayakabodhajanakatvaṃ<BR>
yaugikarūḍhasya lakṣaṇam paryavasitam/ kevalayaugikakevalarūḍhayoḥ<BR>
vāraṇāya daladvayam/ [249] yogarūḍhimiti/ yogasahitāṃ<BR>
rūḍhimityarthaḥ/ tena - yogaḥ ca rūḍhiśceti<BR>
itaretarayogadvandvāśrayaṇe yogarūḍhī iti dvivacanāntatvaprasaṅgaḥ/<BR>
yogarūḍhyossamāhāra iti samāhāradvandvāśrayaṇe yogarūḍhīti<BR>
napusaṃkatvaprasaṅga iti śaṅkāyāḥ nāvakāśaḥ/ śākapārthivādivat<BR>
madhyamapadalopisamāsāśrayaṇenāvirodhāt/<BR>
<BR>
<BR>
etadabhiprāyeṇaivāgre<BR>
kumude kumudaprayogasattvāt iṣṭāpattirityata āha - [249] paṅkajādīti/<BR>
<BR>
<BR>
<b>anvitaśaktikhaṇḍanam</b><BR>
<BR>
<BR>
[250] padārthadvayasyaiva parasparānvaya<BR>
ityetallābhāya itaretyuktam/ natvitaratvamapi<BR>
śakyatāvacchedakaghaṭakamityabhiprāyeṇāha - [251] anvita iti/<BR>
nanvanvayāṃśe 'pi śaktirāstām, kiṃ tata ityāha - [251] anvita ityādi/ uktarītyā kāryāṃśopekṣābījasambhavāt<BR>
itarapadasya kāryaparatve gauṇatvāpatteścāsvarasaṃ hṛdi nidhāya [251] āhurityuktam/ tattatkāraṇāvyavahitottaratvaṃ<BR>
<BR>
<BR>
svasāmānādhikaraṇyāvacchinna-svāvyavahitottarakṣaṇotpattikatvasambandhena<BR>
tatkāraṇavaiśiṣṭyam/ tena vyadhikaraṇaśābdabodhavyudāsaḥ/<BR>
<BR>
<b>ākāṅkṣādinirūpaṇam</b><BR>
<BR>
<BR>
[255] yogyatādītyādinā<BR>
avilamboccaritapadaparigrahaḥ/ nanu yatpadābhāvaprayuktatvaṃ<BR>
tajjanyatvam, tacca śābdabodhajanakatve 'bhāvarūpe na sambhavati/ tasya<BR>
nityatvādityata āha -- [255] prayuktatvaṃ ceti/ nanu<BR>
niruktaśābdabodhājanakatvajñānaṃ vināpi śābdabodhodayāt kathaṃ<BR>
tadghaṭitasyākāṅkṣārūpatvamityata āha - [255] ajanakatvāntamiti/ [255] paricāyakam - bodhakam/ vākyarthasyāpūrvatayā śābdabodhāt<BR>
prāgdurgrahatvena kvacidyogyatāsaṃśayādapi śābdabodhaḥ jāyata<BR>
ityabhiprāyeṇoktam - [255] saṃśayaniścayasādhāraṇeti/ [255] svarūpasatyeva -- ajñātaiva/ [255] digiti/ ayaṃ bhāvaḥ --<BR>
yogyatājñānatvena hetutve 'prāmāṇyaniścayābhāva eva<BR>
hetutāvacchedake niveśyaḥ/ navīnamate<BR>
saṃśayasādhāraṇāprāmāṇyagrahatvāvacchinnapratiyogitākābhāvaḥ tatheti/<BR>
[255] dīpikāyāṃ avilambenetyādi/ etena mauniślokādau<BR>
śābdabodhānupapattirnirastā/ anyathā tatra padoccāraṇābhāvena<BR>
śābdabodhānupapatteḥ/ nanu gauraśvaḥ puruṣa<BR>
ityādibhūloktapasaṅgatam/ tathā hi - tatra kīdṛśabodha āpādyate/<BR>
aśvādāvekatvādibodho vā uta gavāśvādau abhedānvayabodho vā/<BR>
nādyaḥ; iṣṭāpatteḥ/ na dvitīyaḥ;<BR>
ayogyodāharaṇatvādityādyāśaṅkyānākāṅkṣodāharaṇāntaramāha [255] ghaṭa ityādi/<BR>
<BR>
<BR>
<b>vedāpauruṣeyatvam</b><BR>
<BR>
<BR>
<BR>
pratītidvayasyānyaviṣayakatvakalpanāmapekṣya ekasyāḥ<BR>
pratītestatkalpanaṃ yuktam/ tathā ca pratyabhijñā<BR>
sājātyāvagāhitvatadabhāvānyataravatī prameyatvādityanumānaṃ<BR>
pratyabhijñāyāssājātyāvagāhitve utpattivināśapratyayoḥ<BR>
kakārādyabhivyañjakakaṇṭhatālvādivyāpāraviṣayakatvarūpaṃ lāghavaṃ<BR>
syāditi tarkānunṛhītaṃ pramāṇamityāśayenāha - [259] utpattīti/ atra ca yadi pratyabhijñā sājātyāvagāhinī syāt tarhi<BR>
varṇānāmanityatayā dhvaṃsapratiyogitvaṃ prāgabhāvapratiyogitvaṃ ca<BR>
syāt iti gauravatarkasahakṛtanoktānumānena<BR>
pratyabhijñāyāssājātyāvagāhitvābhāvasiddhaṃ<BR>
utpattivināśapratyayoranyaviṣayakatvakalpanaṃ nirābādhameveti<BR>
uktayuktirevetyabhipretya [251] hṛdayam ityuktam/ etadasvarasenaiva<BR>
yuktyantaramāha - [259] varṇānāmiti/<BR>
<BR>
<BR>
nanu varṇanityatve<BR>
kathaṃ vedasyānityatvamityāśaṅkya tadupapādayati - [259] prakāśikāyām agnīti/ [259] ucitamiti/<BR>
utpattivināśapratyayānuguṇyāditibhāvaḥ/<BR>
<BR>
<BR>
<b>smṛtyācārayoḥ<BR>
prāmāṇyam</b><BR>
<BR>
<BR>
nanu ācāro nāma<BR>
anuṣṭhānam/ tacca vyāpārātmakamiti tasya pramāṇatve<BR>
prāguktapramāṇavibhāgavyāghāta ityata āha - [260] ācārāṇāmitīti/ [261]<BR>
etena ācārapadasya<BR>
niruktavākyaparatvena/ [260] anumīyata iti/ atretthamanumānaprakāraḥ -<BR>
iyaṃ smṛtiḥ kiñcicchākhāmūlikā smṛtitvādityanumānāt<BR>
vyāsādismṛtimūlabhūtaśākhāsiddhau tādṛśīśākhā<BR>
idānīmucchinnapāṭhā idānīmanupalabhyamānatvāt yannaivam<BR>
tannaivam yathā paṭhyamānaśākheti/ [261] nadīdīnādi ityādinā<BR>
rājajarāsaro rasa ityādīnāṃ parigrahaḥ/ [261] arthaviśeṣeti/ nadyādiśabdāt<BR>
dīnādirūpārthabodhaprasaṅgādityarthaḥ/ tathā ca yena rūpeṇa<BR>
padāntarasamabhivyāhāro gṛhītaḥ tadrūpāvacchinnaśaktijñānaṃ<BR>
śābdabodhaheturvācyam/ anyathā prameyatvādinā śaktigrahe 'pi<BR>
śābdabodhāpatteḥ/ evaṃ cānumīyamānaśruteḥ 'aṣṭakāṃ<BR>
kurvīte'tyākārakatvameveti viśiṣṭa nirṇayābhāvāt<BR>
bodhakatvāsambhavaḥ/ evamaṣṭakāpadasthāne 'pi paryāyapadāntaraprakṣepo<BR>
bodhya iti bhāvaḥ/ idaṃ cārthaviśeṣabodhāpatteriti<BR>
pāṭhamabhisandhāya/ arthaviśeṣabodhānāpatteriti pāṭhe tu<BR>
tannaiyatyānupapatterityarthaḥ/<BR>
<BR>
<BR>
<b>arthāpattyādīnāṃ<BR>
pramāṇāntaratvanirāsaḥ</b><BR>
<BR>
<BR>
[264] anumānānusaraṇamiti/<BR>
ayamarthaviśeṣatātparyavān vilakṣaṇaceṣṭāvattvādityanumānaprakāro<BR>
bodhyaḥ/ [264] viśiṣyetyādi/ prathamavakturapi<BR>
sāmānyarūpeṇa jñātatvāt urktaṃ viśiṣyeti/ prathameti<BR>
kriyāviśeṣaṇam/ prāthamyaṃ ca vacane<BR>
svapratipādyārthapratipādakavacanadhvaṃsāsamānakālīnatvaṃ<BR>
dhvaṃsaviśiṣṭānyatva paryavasitam/ veśiṣṭyaṃ<BR>
svasamānākālīnatvasvapratiyogivacanapratipādyārthapratipādakatvobhayasambandhena//<BR>
<BR>
<BR>
<BR>
<b>iti<BR>
dīpikāprasaraṇākhyāyāṃ prakāśavyākhyāyāṃ śabdaparicchedaḥ//</b><BR>
<BR>
<BR>
<b>/ / /</b><BR>
<BR>
<BR>
<b>prāmāṇyavādaḥ</b><BR>
<BR>
<BR>
<b>tatra<BR>
vipratipattipradarśanam</b><BR>
<BR>
<BR>
[268] pramāṇaprasaṅgāditi/<BR>
1pramāṇanirūpitasvajanyavṛttiniṣṭhatvātmakaprasaṅgasaṅgaterityarthaḥ/<BR>
pramāṇaśabdaḥ<BR>
<BR>
<BR>
iha karaṇe lyuḍantaḥ<BR>
- yadvā<BR>
2tannirūpitasmṛtaniṣṭhopekṣāviṣayatāvirodhirūpātmakasaṅgaterityarthaḥ/<BR>
tacca rūpaṃ prakṛte paratogrāhyatvam/ smṛtiśca<BR>
3svajanyavṛttiniṣṭhatvasambandhena jāyate/ atha vā pramāṇaṃ pramā,<BR>
4tannirūpitasvavṛttiniṣṭhatvātmakaprasaṅgasaṅgaterityarthaḥ/<BR>
jñānajanyajijñāsādhīnatvaṃ pañcamyarthaḥ/ vyavasthāpanānvayi/ tathā ca<BR>
pramāṇanirūpitaprasaṅgasaṅgativiṣayakajñānajanyajijñāsadhīnapramātvadharmikaparatogrāhyatvaprakārakāprāmāṇyajñānānāskanditaniścayānukūlavyāpārānukūlabhaviṣyatkālīnakṛtimān<BR>
sana jñānoddeśyakapravṛttiprayojyajānānāmiti<BR>
granthābhinnaśabdānukūlavartamānakālīnakṛtimāniti bodhaḥ/<BR>
svatogrāhyamityatra [268] jñānagrāhaketi/ [268] parata ityatra paraśabdaḥ<BR>
anumānādipara ityāśayenāha - [268] anumānādīti/ ādinā<BR>
āptoktaśabdaparigrahaḥ/<BR>
<BR>
<BR>
---------------------------------<BR>
<BR>
<BR>
1.<BR>
pramāṇanirūpitetyādi/ pramāṇanirūpitetyasya saṃgatāvanvayaḥ/ svaṃ<BR>
pramāṇaṃ tajjanyā pramā tadvṛtti pramātvaṃ taninaṣṭhatvaṃ paratogrāhyatve '<BR>
tathā ca yannirūpaṇānantaraṃ yannirūpyate tayoreva saṃgatirūpaḥ saṃbandhaḥ/<BR>
pramāṇanirūpaṇānantaraṃ pramātvasya paratogrāhyatvaṃ nirūpyata iti<BR>
pramāṇanirūpitā saṃgatiḥ paratogrāhyatve vaktavyā/ sā ca<BR>
svajanyavṛttiniṣṭhatvātmakaprasaṅgarūpeti bhāvaḥ/<BR>
<BR>
<BR>
2. tannirūpitetyādi/<BR>
tannirūpitā pramāṇanirūpitā, smṛtaṃ pramātvaṃ tanniṣṭhaṃ<BR>
upekṣaviṣayatāvirodhirūpaṃ paratogrāhyatvaṃ tadātmikā saṃgatiḥ/<BR>
<BR>
<BR>
3. svajanyetyādi/ svaṃ<BR>
pramāṇam, tajjanyā pramā tadvṛtti pramātvaṃ tanniṣṭhatvaṃ paratogrāhyatve/<BR>
<BR>
<BR>
4. tannirūpitetyādi/<BR>
tannirūpitā pramānirūpitā, saṃgatirityanvayaḥ/ svaṃ pramātadvṛtti<BR>
pramātvaṃ tanniṣṭhatvaṃ paratogrāhyatve/<BR>
<BR>
<BR>
5. svaśabda iti/<BR>
svaśabdo 'tra svīyavācī san jñānagrāhakasāmagrīpara iti bhāvaḥ/<BR>
<BR>
<BR>
---------------------------------<BR>
<BR>
<BR>
śaṅkate - [268] kathamiti/ [268] tasyāḥ - vipratipatteḥ/ [268] atra<BR>
- vipratipattiniṣṭhavicāraprayojakatvaviṣaye [268] akṣatamiti vadantītyanvayaḥ/ [268] hi - yataḥ/ upapādayati---<BR>
[268] viruddhetyādi/ [268] kabaliteti/<BR>
<BR>
<BR>
viṣayībhūtetyarthaḥ/<BR>
bodhaviśeṣaṇam/ [268] vicāra iti/ pravartaka iti śeṣaḥ/ [268] evaṃ ca - uktarītyā vicārapravṛttau ca/ [268] vicāropayogitvamiti/ vipratipatterityādiḥ/ atra<BR>
jñānaprāmāṇyamiti pakṣanirdeśaḥ/ ghaṭakatvaṃ saptamyarthaḥ jñānapadānvitam/<BR>
[239] tādṛśeti/ aprāmāṇyāgrāhakajñānagrāhakayāvatsāmagrījanyetyarthaḥ/<BR>
[269] atrauktamatatraye/ ghaṭakatvaṃ saptamyarthaḥ gurumatānvayi/ [269] taditi/ gurvityarthaḥ/ [269]<BR>
evaṃ ca uktarītyā vyavasthāpane ca/ nanu<BR>
tatprakārakabuddhau tadjñānasya kāraṇatvāt uktavyavasāyāt prāk<BR>
prāmāṇyānupasthiteḥ kathaṃ darśitavyavasāye prāmāṇyabhānasambhava ityata<BR>
āha --- [239] viśiṣṭeti/ [239] viśeṣaṇeti/<BR>
tadrūpetyādiḥ/ yāvaditi sāmagrīviśeṣaṇam/ ata evāgre<BR>
jñānagrāhakayāvadityuktam/ pramitikaraṇatvarūpaprāmāṇyasya paraiḥ<BR>
svatogrāhyatvānupagamena tatra vicārāsambhavādāha [268] vastutastviti/<BR>
<BR>
<BR>
yattu - jñānapadena<BR>
pramitikaraṇatvavyāvṛttiḥ na sambhavati/ parāmarśādeḥ<BR>
pramitikaraṇatvāt ata āha - vastutastviti iti vyākhyānam -<BR>
tadasat/ jñānasyaiva prāmāṇyamityavadhāraṇavivakṣā<BR>
pramitikaraṇatvasyendiyasādhāraṇasya vyāvṛttisambhavāt/ sarvaṃ<BR>
vākyamiti nyāyena śabdenaiva tādṛśārthalābhāt/ nanu viśiṣṭa<BR>
yāvajjñānavyaktīnāṃ durgahatvāt tanniveśo na sambhavatītyata<BR>
<BR>
<BR>
āha - [268] taddharmeti/ yāvatpadasya<BR>
samabhivyāhṛtapadārthatāvacchedakavyāpakatvaparatvāditi bhāvaḥ/ [274] phalataḥ-- tātparyataḥ/ [268]<BR>
samānyataḥ<BR>
<BR>
<BR>
sāmānyarūpeṇa/<BR>
taddharmaprakārakatvarūpajñānaviśeṣaṇāviśeṣitena jñānatveneti yāvat/<BR>
jñānānvayini vaiśiṣṭye tasil/ anyathā ghaṭatvādighaṭitaprāmāṇyasya<BR>
ghaṭatvādiprakārakajñānagrāhakagrāhyatvābhāvena vidhau bādhāpatteḥ/ idaṃ<BR>
jñānaṃ prameti<BR>
<BR>
<BR>
jñānena<BR>
svātmakānuvyavasāyaniṣṭhaprāmāṇyagrahāt prāmāṇyāgrahāditi<BR>
dīpikāvākyamasaṅgatam ata āha - [274] vyavasāyaniṣṭhetyādiḥ/<BR>
sāmagryā eva prāmāṇyagrāhakatayā anuvyavasāyaniṣṭhaprāmāṇyagrāhikāyā<BR>
iti strīliṅganirdeśa eva kārya ityata āha - [274] sāmānya iti/ tathā ca liṅgaviśeṣāvivakṣāyāṃ<BR>
napuṃsakasyaiva nirdeṣṭavyatayā noktadoṣa iti bhāvaḥ/<BR>
tasyāprāmāṇyamiti ṣaṣṭhītatpuruṣabhramavāraṇāya [274] saptamīti/ [274] yādṛśaprāmāṇyami tyādi/ atrāyaṃ niṣkarṣaḥ<BR>
--- taddharmaghaṭitaprāmāṇyaṃ kiñcidviśiṣṭamiti/ vaiśiṣṭyaṃ<BR>
tādātmyasvavṛttibhedapratiyogitāvacchedakatvobhayasambandhena/<BR>
avacchedakatā<BR>
1svasamānādhikaraṇabhedapratiyogitāvacchedakatāsambandhena/<BR>
svādhikaraṇatā<BR>
svaviśiṣṭataddharmaprakārakajñānagrāhakasāmagrījanyatānatvasambandhena/<BR>
svavaiśiṣṭyaṃ svaniṣṭhāvacchedakatākapratiyogitākabhedavattvasambandhena/<BR>
<BR>
<BR>
--------------------------------<BR>
<BR>
<BR>
1. atra sarvatra svaśabdaḥ<BR>
taddharmaghaṭitaprāmāṇyaparaḥ/ svaviśiṣṭetyasya jñānagrāhakasāmagryāmanvayaḥ/<BR>
svāśrayaniṣṭhaviśeṣyatānirūpitāprāmāṇyaniṣṭhaprakāratāśālijñānajanakatvasaṃbandhāvacchinnasvaniṣṭhāvacchedakatākapratiyogitākabhedavattvasaṃbandhena<BR>
svaviśiṣṭā yā taddharmaprakārakajñānagrāhakasāmagrī<BR>
tajjanyajñānaniṣṭhabhedapratiyogitānirūpitā yā<BR>
<BR>
<BR>
svanirūpitaviṣayitāsaṃbandhāvacchinnāvacchedakatā<BR>
tatsaṃbandhāvacchinnā yā svavṛttibhedapratiyogitāvacchedakatā tena<BR>
saṃbandhena tādātmyasaṃbandhena ca kiñcidviśiṣṭaṃ<BR>
taddharmaghaṭitaprāmāṇyamiti phalitam/ etatsamanvayaprakāraḥ<BR>
ittham---svaṃ ghaṭatvavati ghaṭatvaprakārakatvarūpaṃ pramātvaṃ tadāśrayaḥ/<BR>
ayaṃ ghaṭa iti pramā; tadviśeṣyakāprāmāṇyaprakārakajñānajanakatvaṃ athaṃ<BR>
ghaṭa iti jñānagrāhakasāmagryāṃ nāstīti sā sāmagrī<BR>
svāśrayetyāditādṛśajanakatvasaṃbandhāvacchinnasva (pramātva)<BR>
niṣṭhāvacchedakatākapratiyogitākabhedavatī bhavati/<BR>
atastādṛśabhedavacvasaṃbandhena svaviśiṣṭā yā uktasāmagrī tajjanyo yat<BR>
jñānaṃ ghaṭajñānaviṣayakaṃ jñānaṃ tanniṣṭho yo bhedaḥ<BR>
svanirūpitaviṣayitāsaṃbandhena ghaṭatvaghaṭitapramātvavadbhedo na<BR>
bhavati, tena saṃbandhena tādṛśapramātvavattvāt; api tvanyabhedaḥ<BR>
tatpratiyogitāvacchedakatvaṃ ghaṭatvaghaṭitapramātve nāstīti<BR>
tādṛśāvacchedakatāsaṃbandhena pramātvavadbhedaḥ tādṛśapramātvaniṣṭhaḥ<BR>
tatpratiyogitāvacchedakatvaṃ ghaṭatvaghaṭitapramātve, tattādātmyaṃ ca<BR>
tatreti saṃbandhadvayopapattiriti/ paścāttaneṣvanugameṣvapyevamūhyam/<BR>
<BR>
<BR>
---------------------------------<BR>
<BR>
<BR>
avacchedakatā<BR>
savāśrayaniṣṭhaviśeṣyatānirūpitāprāmāṇyaniṣṭhaprakāratāśālijñānajanakatvasaṃbandhena/<BR>
bhedapratiyogitāvacchedakatā svanirūpitaviṣayitāsambandhena/ yadvā<BR>
viṣayitāviśiṣṭatvam/ vaiśiṣṭyaṃ<BR>
svanirūpakatvasvavṛttibhedapratiyogitāvacchedakatvobhayasambandhena/<BR>
avacchedakatvaṃ<BR>
svasamānādhikaraṇabhedapratiyogitāvacchedakatāsambandhena/<BR>
svādhikaraṇatā svāśrayaviśeṣyaketyādi prāgvat/ atra ca sāmagryāṃ<BR>
yāvattvapakṣe kiñcidviśiṣṭatvaṃ sthūlānugamaḥ/ vaiśiṣṭyaṃ<BR>
tādātmyasvaviśiṣṭajñānaviṣayatvobhayasambandhena/ svavaiśiṣṭyaṃ<BR>
svasamānādhikaraṇabhedapratiyogitāvacchedakatvasambandhāvacchinnasvani ṣṭhāvacchedakatākapratiyogitākabhedavattvasambandhena/<BR>
svādhikaraṇatā<BR>
svaviśiṣṭajñānagrāhakatāvacchedakavyāsajyavṛttitvasambandhena/<BR>
svavaiśiṣṭyaṃ<BR>
svāśrayaviśeṣyakāprāmāṇyaprakārakajñānajanakatāvacchedakatvasambandhāvacchinnasvaniṣṭhāvacchedakatākapratiyogitākabhedavattvasaṃbandhena/<BR>
bhedapratiyogitāvacchedakatā svotpādakatāvacchedakatāsambandhena/<BR>
tenānantānāṃ<BR>
deśāntarīyakālāntarīyatattatkāraṇānāmasarvajñādurjñeyatvena<BR>
svatastvaśarīre tattanniveśadaurghaṭye 'pi na kṣatiḥ/ evaṃ ca gurvāndimate<BR>
vyavasāyādikāraṇakūṭatvaṃ idaṃ jñānaṃ mitho vijātīyamiti<BR>
niruktakiñcidviśiṣṭatvaṃ na susādhamiti/ śaṅkate -- [274] nanviti/ aprasiddhimupapādayati -- [274] na hīti/ [264] ekam - ekajātīyam/ [274]<BR>
na janyata ityanvayaḥ/ atra ca<BR>
yāvantastādṛśāḥ dharmāḥ tadavacchinnotpādyajñānaviṣayatve sati<BR>
tadavacchinnotpādyajñānaviṣayatvamiti rītyā svatastvaṃ sādhyamiti<BR>
noktāprasiddhiriti/ śaṅkate -- [274] na ceti/<BR>
<BR>
<BR>
nanu<BR>
prathamopāttasyāgrāhakāntasyaiva prathamaṃ prayojanaṃ vaktavyamiti tadupekṣya<BR>
caramopāttasya yāvattvaviśeṣaṇasya prathamaṃ<BR>
prayojanakathanamanucitamityāśaṅkāṃ parijihīrṣurāha - [273] yāvattvetyādi/ ayaṃ bhāvaḥ -- agrāhakāntasya<BR>
<BR>
<BR>
prayojanaṃ hi<BR>
aprāmāṇyagrāhakasāmagrīvāraṇam, tacca sāmagryāṃ yāvattvāpraveśe na<BR>
nirvahati/ prāmāṇyagrāhakasāmagīmādāya prāmāṇye svatastvasya<BR>
sūpapādatvāt/ tatra tadviśeṣaṇasattve tu aprāmāṇyagrāhakasāmagryā api<BR>
tādṛśayāvadantargatatvena prāmāṇyasya tadagrāhyatayā bādhaḥ syāditi<BR>
yāvattvaviśiṣṭaṇasattvasyāgrāhakāntasārthakyopapādakatvaṃmiti/ [273] prathamataḥ - agrāhakāntaprayojanakathanāt prāk/<BR>
sāmāgrīgatayāvattvaviśeṣaṇena vāraṇīyaṃ siddhasādhanamupapādayati -<BR>
[273] naiyāyiketi/ yadyapiṃ vidhikoṭau yāvattvaviśeṣaṇasya<BR>
siddhasādhanavāraṇaphalasambhave 'pi niṣedhakoṭau na tatsambhavaḥ/ tathāpi<BR>
bādhavāraṇameva phalaṃ niṣedhakoṭau sambhavatītyāha - [274] naiyāyiketi/ [274] vākyena cetyanena<BR>
anumānādītyādipadārtha uktaḥ/ [273]<BR>
idaṃ jñānamaprameti jñānena<BR>
prāmāṇyāgrahādityatra tādṛśajñānaprayuktaprāmāṇyagrahābhāvādityarthaḥ<BR>
yathāśruto labhyate/ sa ca prakṛtānupayuktaḥ, bādhasyaiva prakṛte<BR>
vaktavyatvāt, ataḥ prāmāṇyāgrahādityasya<BR>
prāmāṇyāviṣayīkaraṇādityarthamāha - [274] prāmāṇyetyādi/ [274] tādṛśeti/ idaṃ jñānamaprametyākāraketyarthaḥ/ [274] tayā uktajñānāsāmagryā/ [274]<BR>
viśiṣṭeti/ avacchinnetyarthaḥ/ yadyapi<BR>
idaṃ jñānamaprameti jñāne prāmāṇyaṃ pratiyogitayā viṣayaḥ tathāpi<BR>
jñānagrāhakasāmagrījanyagrahīyapratiyogitāsambandhāvacchinnaviṣayatvaṃ<BR>
svatogrāhyatvam, athavā<BR>
svāśrayaniṣṭhaviśeṣyatānirūpitasvaniṣṭhaprakāratākatvasambandhena<BR>
vyāpakatvaṃ vivakṣitamiti nāsaṅgatiḥ/ [280] svata eva gṛhyata iti/<BR>
idamatra cintyam-atra evakāraḥ gṛhyata ityanantaraṃ yojanayā 'gṛhyata<BR>
eve'tyarthaḥ/ tathā cāyaṃ kriyāsaṅgata evakāraḥ nīlaṃ sarojaṃ<BR>
bhavatyevetivat/ ato na virodha iti tasya<BR>
apyarthakatākathanamanupapannamiti/ idamatra bodhyam - sāmagryāṃ<BR>
yāvattvapraveśe jñānaviśiṣṭatvaṃ sūkṣmānugamaḥ/ vaiśiṣṭyaṃ<BR>
viṣayatvasvavṛttibhedapratiyogitāvacchedakatvobhayasambandhena/<BR>
avacchedakatā svasamānādhikaraṇabhedapratiyogitāvacchedakatāsambandhena/<BR>
svādhikaraṇatvādikaṃ pūrvavat/ [274] viśiṣya -<BR>
tattatkāraṇakūṭatvena/ evamagre 'pi/ tādrūpyeṇetyatra jñāne<BR>
yāvattvapraveśe bhedaviśiṣṭatvamiti sūkṣmānugamaḥ/ vaiśiṣṭyaṃ<BR>
svapratiyogitāvacchedakatvasvāśrayatvobhayasambandhena/ avacchedakatvaṃ<BR>
svasamānādhikaraṇabhedapratiyogitāvacchedakatvasambandhāvacchinnam/<BR>
svādhikaraṇatā svaviśiṣṭajñānagrāhakasāmagrījanyagrahatvasayambandhena/<BR>
svavaiśiṣṭyaṃ<BR>
svāśrayaviśeṣyakāprāmāṇyaprakārakajñānajanakatvasambandhāvacchinnasvaniṣṭhāvacchedakatākapratiyogitākabhedavattvasambandhena/<BR>
bhedapratiyogitāvacchedakatā svanirūpitaviṣayitāsambandhena/ [274] saṅkṣepa ityanena prāmāṇyavādagādādharyāmuktaṃ<BR>
sarvamabhisaṃhitam/<BR>
<BR>
<BR>
nanu<BR>
tadvadviśeṣyakatvāvacchinnatatprakārakatvaṃ hi tatpramātvam/ tatkathaṃ<BR>
purovartinītyādidīpikāvākyasaṅgatirityata āha - [280] purovartinīti/ nanu purovartini<BR>
prakārasambandhabhānavyavasthāpanamātreṇa kathaṃ<BR>
viśiṣṭaprāmāṇyabhānasiddhiranuvyavasāyādāvityata āha - [280] naiyāyikā apīti/ nanu viśiṣṭabuddhau viśeṣaṇajñānasya<BR>
hetutvāt kathamanuvyavasāye prāganupasthitaviśeṣyatvādibhānamityata<BR>
āha - [281] anupasthitayorapīti/ ayaṃ bhāvaḥ -<BR>
viśeṣaṇajñānasya hetutvaṃ viśeṣaṇabhedena bhinnabhinnamiti<BR>
phalānurodhena prakṛte na tādṛśakāraṇatvakalpanamiti/<BR>
<BR>
<BR>
nanu<BR>
vyavasāyajñātatāliṅgakānumitibhyāṃ prāmāṇyagrahaṇasya<BR>
gurubhaṭṭābhyāmupapagamāt [242]<BR>
anuvyavasāyenetyuktiḥ dīpikāyāṃ<BR>
kathamityāśaṅkya tasya miśramatābhiprāyakatāmāha - (idaṃ ceti/)<BR>
tannirasanaprakāro bodhya iti/ na ca tathāsati ghaṭaṃ jānāmītayādau<BR>
ghaṭādeḥ jñānādikriyākarmatānupapattiḥ kriyājanyaphalaśālitāyā eva<BR>
karmatārūpatvāditi, tatra dvitīyānupapattiriti vācyam/<BR>
tādṛśaphalaśālitvasya mukhyakarmatārūpatayā grāmaṃ gacchatītyādāveva<BR>
grāmādau tadupagamāt/ ghaṭaṃ jānātītyādiṣu tadanabhyupagamāt<BR>
viṣayatālakṣaṇagauṇakarmatāyā eva tatra svīkaraṇāt/ anyathā<BR>
'ghaṭamicchati' ghaṭaṃ dveṣṭī'tyādau<BR>
iṣṭatvādirūpapadārthāntarakalpanāpātāt iti/<BR>
<BR>
<BR>
[283] saṅkṣepa iti/ ayaṃ bhāvaḥ -<BR>
agṛhītāprāmāṇyakatvamaprāmāṇyajñānānāskanditatvam,<BR>
<BR>
<BR>
taccāprāmāṇyaprakāratānirūpitaviśeṣyatvasāmānādhikaraṇyobhayasambandhāvacchinnajñānatvāvacchinnapratiyogitākābhāvaḥ/<BR>
evaṃ bhramatvajñānābhāvapramātvagrahābhāvāvapi niveśyau/<BR>
evamaprāmāṇyajñāne aprāmāṇyajñānaṃ yatrotpannam tatra pravṛttyupapattaye<BR>
<BR>
<BR>
aprāmāṇyajñānadharmikāprāmāṇyajñānatvena pṛthakkāraṇatvaṃ<BR>
kalpanīyam/ adhikaṃ prāmāṇyavādādau draṣṭavyamiti/ [283] prāmāṇyavyavasthāpakahetoḥ saphalapravṛttijanakatvarūpetyādiḥ/<BR>
prāmāṇye parato grāhyatvasya mīmāṃsakairapyupagamāt<BR>
siddhasādhanamāśaṅkya evakārapūraṇena vyācaṣṭe - [282] prāmāṇyasyānumānādita eveti/ [282] etena - anuvyavasāyādau<BR>
prāmāṇyabhānāsambhavasthāpanena/ [282]<BR>
vyabhicāra iti/ vyatireketyādiḥ/<BR>
<BR>
<BR>
[287] evaṃ jñaptāvityādi<BR>
uktaprakārābhinnajñaptidharmikaparatastvavyavasthāpakadhvaṃsaviśiṣṭaḥ<BR>
utpattidharmikaparatastvaprakārakajñānānukūlaśabdaḥ tatkartetyanvayabodhaḥ/<BR>
[287] mātreti/ mātrapadamatrakārtsnyaparam/ [287] vyudāsa iti jñānatvādīnāmatathātvāditi bhāvaḥ/ nanu<BR>
pramāsādhāraṇakāraṇatvaṃ<BR>
pramāniṣṭhakāryatvātiriktadharmāvacchinnakāryatānirūpitakāraṇatvam/<BR>
evaṃ ca kālādivāraṇe 'pi ātmādivāraṇamaśakyamata āha - [287] pramātvādhiketyādi/<BR>
pramātvaviśiṣṭakāryatānirūpitakāraṇatvamiti niṣkarṣaḥ/ vaiśiṣṭyaṃ<BR>
1svādhikaraṇavṛttitvasvaviśiṣṭadharmāvacchinnatvobhayasaṃbandhena/<BR>
<BR>
<BR>
--------------------------------<BR>
<BR>
<BR>
1. svādhikaraṇetyādi/<BR>
svādhikaraṇavṛttitva -<BR>
svādhikaraṇavṛttitvasvābhāvādhikaraṇavṛttitvobhayasaṃbandhāvacchinnasvan iṣṭhāvacchedakatākapratiyogitākabhedavaddharmāvacchinnatvobhayasambandhena<BR>
pramātvaviśiṣṭā yā kāryatā tannirūpitakāraṇatvaṃ<BR>
pramāsādhāraṇakāraṇatvamityarthaḥ/ svaṃ pramātvaṃ tadadhikaraṇaṃ pramā<BR>
tanniṣṭhatvaṃ kāryatāyām, evaṃ svaṃ pramātvaṃ tadadhikaraṇaṃ<BR>
pramātadvṛttitvaṃ jñānatve svaṃ pramātvaṃ tadabhāvādhikaraṇabhramavṛttitvaṃ ca<BR>
jñānatve iti jñānatvaṃ<BR>
svādhikaraṇavṛttitvasvābhāvādhikaraṇavṛttitvobhayasambandhena<BR>
pramātvavat, pramātvaṃ tu na tathā tasya<BR>
pramātvābhāvādhikaraṇavṛttitvābhāvāt, ataḥ<BR>
tādṛśobhayasambandhāvacchinnapramātvaniṣṭhāvacchedakatākapratiyogitākabhedavat<BR>
pramātvaṃ tadavacchinnatvaṃ ca pramāniṣṭhakāryatāyāmiti ubhayasambandhena<BR>
pramātvaviśiṣṭā kāryatā bhavatīti samanvayo jñeyaḥ/<BR>
<BR>
<BR>
---------------------------------<BR>
<BR>
<BR>
vaiśiṣṭyaṃ<BR>
svaniṣṭhāvacchedakatākapratiyogitākabhedavattvasambandhena/ avacchedakatā<BR>
svādhikaraṇavṛttitvasvābhāvādhikaraṇavṛttitvobhayasambandhena/<BR>
kāryatāyāṃ pramāniṣṭhaniveśaphalamāha - [287] bhrameti/ [287] ityādāvityādinā vaṃśoragabhramādisaṅgrahaḥ/ [287] pittādītyādinā maṇḍūkavasañjanādigrahaṇam/<BR>
<BR>
<BR>
[289] visaṃvādoti/ tadabhāvavati<BR>
tatprakāraketyarthaḥ/ bodhyeti/ etena dharmiṇo 'prasiddhyā<BR>
niṣodho 'nupapanna iti śaṅkā nirastā/<BR>
<BR>
<BR>
[289] kḷptaniyateti/ etena<BR>
kalpanāsāmyaśaṅkānirāsaḥ/ nanu iṣṭabhedāgrahamātrasya<BR>
kāraṇatvopapattau iṣṭe svatantropasthitatvaviśeṣaṇaṃ vyarthamityata<BR>
āha -- [289] etāvateti/ nanu<BR>
iṣṭabhedāgrahasyaivetyevakārāsaṅgatiḥ/<BR>
smṛterapyapekṣitatvenetaravyavacchedasya tenāśakyatvādityata āha ---<BR>
[289] evakāreṇeti/ [289] lāghavāditi/ anyathā tadvati<BR>
tatprakārakatvasyādhikasya niveśe kāryatāvacchedakagauravāditi bhāvaḥ/<BR>
[289] sāmānyaḥ-- sāmānyarūpeṇa/ abhedaḥ pratyayārthaḥ vṛttitvānvayī/<BR>
<BR>
<BR>
<b>ayathārthānubhavanirūpaṇam</b><BR>
<BR>
<BR>
[292] pradeśaviśeṣetyādi/ pradeśaviśeṣaḥ<BR>
nidrānāḍīviśeṣaḥ/ tatrāvasthitaṃ yanmanaḥ tena ātmanaḥ saṃyoga<BR>
ityarthaḥ/ [292] tadasamavāyikāraṇaketyādi/ ayaṃ bhāvaḥ ---<BR>
svapnaśabdasya jñānaviśeṣa eva lakṣaṇā tadasaptavāyikāraṇaketyanena<BR>
śakyasambandhassūcita iti/ [292]<BR>
bhāktaḥ lākṣaṇikaḥ/ [292] tatbhāṣyaviru'miti/ ananubhūtārthaviṣayakasya svāpnajñānasya<BR>
darśanāt/ smṛteścātathātvāditi bhāvaḥ/ nanu paṭatvavāniti<BR>
jñānavāraṇamapi nānātvaniveśaprayojanaṃ saṃbhavatīti<BR>
ghaṭatvaviruddhapaṭatvāniti jñānaparyantānughāvanaṃ viphalamityāśaṅkyāha<BR>
- [292] koṭyoriti/ nanu ghaṭatvaviruddhapaṭatvavāniti jñāne 'pi<BR>
ghaṭatvapaṭatvarūpanānādharmaprakārakatvasattvāt kathaṃ tadvāraṇamiti,<BR>
tatrāha - [293] ekadharmiketi/ ayaṃ bhāvaḥ -<BR>
1prakāratāviśiṣṭajñānatvaṃ saṃśayatvam/ vaiśiṣṭyaṃ<BR>
<BR>
<BR>
svanirūpakatvasvāvacchinnaviṣayatānirūpitavirodhaviṣayatānirūpitaviṣayatvāvacchinnatvasvanirūpitaviśeṣyatāsamānādhikaraṇaviśeṣyatānirūpitatvobhayasambandhena<BR>
svaviśiṣṭaprakāratānirūpakatvobhayasaṃbandhane/ evamapi parvato<BR>
vahnimān dravyaṃ<BR>
<BR>
<BR>
vahniviruddhajanavat/<BR>
iti jñāne ativyāptirdurvāraiveti śaṅkate -- [293] na<BR>
ceti/ [293] ekadharmāvacchinnetyādi/ ayamāśayaḥ --<BR>
svanirūpitaviśeṣyatāsamānādhikaraṇatvasthale<BR>
svanirūpitāviśeṣyatāvacchedakāvacchinnaviśeṣyatānirūpitatvaṃ<BR>
niveśya 2anyat pūrvavat bodhyamiti/ [293] digiti/<BR>
<BR>
<BR>
---------------------------------<BR>
<BR>
<BR>
1.<BR>
prakāratāviśiṣṭetyādi/ parvato vahnimān na veti saṃśaye vahniḥ<BR>
tadabhāvaśca prakāraḥ/ vahnitadabhāvayorvirodhaḥ saṃsargatayā bhāsate/<BR>
vahniniṣṭhaprakāratānirūpitā parvataniṣṭhā viśeṣyatā anyā,<BR>
vahnyabhāvaniṣṭhaprakāratanirūpitā pavataniṣṭhā viśeṣyatā anyā, iti<BR>
sthitiḥ/ etāṃ manasikṛtya anugamasya samanvayo jñeyaḥ/ tathā hi - svaṃ<BR>
vahniniṣṭhaprakāratā tannirūpakatvaṃ uktasaṃśayātmakajñāne, evaṃ svaṃ<BR>
vahniniṣṭhaprakāratā tadavacchinnā yā vahniniṣṭhā viṣayatā<BR>
(virodhaniṣṭhaviṣayatānirūpitaviṣayatā) tannirūpitāyā<BR>
virodhaniṣṭhā viṣayatā tannirūpitaviṣayatā vahnyabhāvaniṣṭhaviṣayatā<BR>
tadavacchinnatvaṃ vahnyabhāvaniṣṭhaprakāratāyāṃ svaṃ vahniniṣṭhaprakāratā<BR>
tannirūpitā yā parvataniṣṭhā viśeṣyatā tatsamānādhikaraṇā yā<BR>
viśeṣyatā parvataniṣṭhāṃ vahnyabhāvaprakāratā nirūpitā viśeṣyatā<BR>
tannirūpitatvaṃ ca vahnyabhāvaniṣṭhaprakāratāyāmiti ubhayasaṃbandhena<BR>
vahniniṣṭhaprakāratāviśiṣṭhā yā prakāratā vahnayabhāvaniṣṭhā<BR>
tannirūpakatvaṃ ca parvato vahnimānna veti saṃśaye 'stīti/ atra<BR>
vahniniṣṭhā virodhaniṣṭhasaṃsargatākhyaviṣayatānirūpitā viṣayatā<BR>
parvataniṣṭhaviśeṣyatānirūpitayā vahniniṣṭhaprakāratā avacchidyate,<BR>
vahnyabhāvaniṣṭhā yā parvataniṣṭhaviśeṣyatānirupitaprakāratā sa<BR>
virodhaniṣḍaṭhaviṣayatānirupitavahnyabhāvaniṣṭhaviṣayatayā avacchidyate,<BR>
antarābhāsamānapadārthaniṣṭhaviṣayatayoravacchedyāvacchedakabhāva iti<BR>
iti siddhantādityapi dhyeyam/<BR>
<BR>
<BR>
2. anyat pūrvavaditi/<BR>
tathā ca prakāratāviśiṣṭajñānatvaṃ saṃśayatvam/ vaiśiṣṭyaṃ ca<BR>
svanirūpakatva-svāvacchinnviṣayatānirūpitavirodhaviṣayatānirūpitaviṣayatāvacchinnatva,<BR>
svanirūpitaviśeṣyatāvacchedakāvacchinnaviśeṣyatānirūpitatvobhayasaṃbandhena<BR>
svaviśiṣṭaprakāratānirūpakatvobhayasaṃbandheneti bhāvaḥ/<BR>
<BR>
<BR>
-------------------------------<BR>
<BR>
<BR>
ayaṃ bhāvaḥ- yadyapi<BR>
pratyekaṃ dharmaṃyorekatvamasti tathāpi<BR>
1svāvacchinnaviśeṣyatānirūpitatanniṣṭhaprakāratākatvasvāvacchinnaviśeṣyatānirūpitatadabhāvaniṣṭhaprakāratākatvobhayasambandhena<BR>
dharmaviśiṣṭajñānatvaṃ, prakāratāviśiṣṭaprakāratāśālijñānatvaṃ vā<BR>
saṃśayatvam/ dvitīye vaiśiṣṭyaṃ<BR>
2svanirūpitaviśeṣyatāvacchedakāvacchinnaviśeṣyatānirūpitatvasvāvacchedakāvacchinnaviṣayatānirūpitavirodhaviṣayatānirūpitatvasvānavacchedakāvacchinnatvatritayasambandhena/<BR>
ato na doṣa iti/ [293] tantrāntare - advaitaśāstre/ [293] tatprakārakatvetyādi ityādināṃ<BR>
tadabhāvavanniṣṭhaviśeṣyatāniyapitatanniṣṭhaprakāratākatvaparigrahaḥ/ [293] saṅkṣepa iti/ ayamāśayaḥ -- yadyapi idaṃ rajatam bhūtalaṃ<BR>
ghaṭavata navetyādyāṃśikasaṃśaye 'vyāptirasti, tathāpi tadaṃśe<BR>
saṃśayānyatvaniveśāt na doṣaḥ/ tadaṃśe saṃśayatvaṃ caikasmin<BR>
dharmiṇi tattadabhāvobhayaprakāratakatvamiti/ [293] śākhādāvityādi/<BR>
idamupalakṣaṇam - puruṣatvaniścayasyāhāryatvopapattaye<BR>
puruṣatvaniścayo jāyatāmitīcchāyā vācyatvāt/ anyathā<BR>
bādhakālīlanecchājanyajñānatvalakṣaṇasyāhāryatvasya tatrāsambhavāt/<BR>
jñānecchayoḥ yugapadutpādamate tādṛśabhramadaśāyāmeva<BR>
icchādisambhavāditi dhyeyam/ [293] upayogitvam<BR>
prayojakatvam/ [298] vedanīyamityādi ityādinā<BR>
pratikūlatayā vedanīyaṃ duḥkhamityasya saṅgrahaḥ/ [298] sukhādītyādinā duḥkhaparigrahaḥ/ [298] avyāpteriti/<BR>
idamupalakṣaṇam/ asādhūnāṃ paradravyopabhogādijanyanarakādidukhe<BR>
dveṣādarśanāt avyāpterityapi<BR>
<BR>
<BR>
---------------------------------<BR>
<BR>
<BR>
1. svāvacchinnetyādi/<BR>
svaṃ parvatatvaṃ<BR>
tadavacchinnaviśeṣyatānirupitavahniniṣṭhaprakāratānirupakatvaṃ 'parvato<BR>
vahnimānnave'ti saṃśaye, evaṃ svaṃ pavatatvaṃ<BR>
tadavacchinnaviśeṣyatānirūpitavahnyabhāvaniṣṭhaprakāratānirūpakatvaṃ ca<BR>
tādṛśayasaṃśaye iti samabanvayaḥ/<BR>
<BR>
<BR>
2. svanirūpitetyādi/<BR>
svaṃ vahniniṣṭhaprakāratā<BR>
tannirūpitaparvataniṣṭhaviśeṣyatāvacchedakaṃparvatatvaṃ<BR>
tadavacchinnaviśeṣyatānirūpitatvaṃ vahnyabhāvaniṣṭhaprakāratāyāṃ, evaṃ<BR>
svaṃ vahniniṣṭhaprakāratā tadavacchedakaṃ vahnitvaṃ<BR>
<BR>
<BR>
tadavacchinnaviṣayatānirūpitā yā virodhaniṣṭhaviṣayatā<BR>
tannirūpitatvaṃ vahnyabhāvaniṣṭhaprakāratāyāṃ, evaṃ sva<BR>
vahniniṣṭhaprakāratā svānavacchedakaṃvahnyabhāvatvaṃ tadavacchinnatvaṃ ca<BR>
vahnbhāvaniṣṭhaprakāratāyām taccadālijñānatvaṃ saṃśaye 'stīti<BR>
samanvayaḥ/<BR>
<BR>
<BR>
----------------------------------<BR>
<BR>
<BR>
draṣṭavyam/ [298] sukhyahamityādītyādinā duḥkhyahamityasya saṅgrahaḥ/<BR>
evamagre 'pi/<BR>
<BR>
<BR>
<b>smṛtinirūpaṇam</b><BR>
<BR>
<BR>
anubhavajanyetyasya<BR>
prayojanamāha - dīpikāyām [299]<BR>
ātmādāviti/ nanu<BR>
janyatvaniveśamātreṇātmakādivāraṇe 'nubhavetyaṃśo viphala<BR>
ityāśaṅkāyāṃ uktam - ādāviti/<BR>
ādipadenātmamanoyogaparigrahaḥ/ anubhavatvaṃ nāma<BR>
smṛtibhinnajñānatvam/ tathā ca kāraṇatāvacchedakaśarīre<BR>
smṛtibhinnatvapraveśe gauravāt jñānatvamātreṇa lāghavāt<BR>
kāraṇatvamucitamityāśaṅkāyāmāha - prakāśikāyām/ [300] anubhavatvasyāpīti/ [300]<BR>
jātitveneti/ tatra pramāṇaṃ tu<BR>
anubhavāmītyanuvyavasāya eva, jānāmītyanuvyavasāyo jñānatva<BR>
iveti dhyeyam/ [300] anyathāsiddhinirūpakatvāditi/<BR>
tattaddharmabhedapratiyogitvādityarthaḥ/ anyathā<BR>
atyantāhetubhūtasmaraṇānāṃ kāraṇatvasvīkāre gauravāditi bhāvaḥ/<BR>
[300] svajanyeti/ svaṃ saṃskāraḥ/ evamagre 'pi/ punaranubhavāntareṇa<BR>
smṛtirjāyata iti śaṅkāvāraṇāya [300] sakṛdityādi/ [300] carameti/ caramatvamatra<BR>
svajanakasaṃskārajanyasvasamānaviṣayakasmṛtiprāgabhāvāsamānakālīnatvaṃ<BR>
svaprāgabhāvasamānakālīnatva-svajanakasaṃskārajanyatva-svasamānaviṣayakatvatritayasambandhena<BR>
smṛtivaśiṣṭānyatvaparyavasitam/ [300] anāyatyā<BR>
tattavdyaktitveneti/ idamatra cintyamsvarūpasambandhena<BR>
tadviṣayakasaṃskāranāśaṃ prati tadviṣayakacaramasmṛtitvena<BR>
samavāyasambandhena hetutvopagame bādhakābhāvaḥ/ anyathā<BR>
tatsamānakālīnavāyusaṃyogādikamādāya<BR>
vinigamanāvirahāpātāditi/ [300] saṃskārasya<BR>
phalanāśyatayeti/ etena pūrvajātānubhavenaiva<BR>
saṃskārarūpavyāpāradvārā smaraṇottaraṃ smaraṇopapattiriti śaṅkā<BR>
nirastā/ saṃskārātmakasya vyāpārasya tadānīṃ naṣṭhatvena taddvārā<BR>
prāganubhavasya smaraṇottarasmaraṇadaśāyāmabhāvāt/ anubhavasya ca<BR>
saṃskāralakṣaṇavyāpāradvaraiva smṛtihetutāyāḥ sarvasammatatvāditi/<BR>
[300] anyūnaviṣayakasyaiveti/ ayaṃ bhāvaḥ -<BR>
svasamānetyādibhedavattvasambandhāvacchinnādheyatvasāmānādhikaraṇyobhayasambandhena<BR>
svasamānādhikaraṇabhedapratiyogitāvacchedakatvasambandhāvacchinnasvani ṣṭhabhedapratiyogitāvacchedakatvāsāmānādhikaraṇyobhasambandhena<BR>
vā smṛteḥ kāraṇatvamupagantavyam/ svādhikaraṇatā<BR>
svanirūpitaviṣayatāsambandhena/ bhedapratiyogitāvacchedakatāpi<BR>
tenaiva sambandhena/ [300] jhaṭiti smṛtītyādi/ idaṃ<BR>
jātiviśeṣapramāṇasūcanāya jhaṭiti smṛtijanakatāvacchedaka ityarthaḥ/<BR>
pramāṇaṃ cānumānaṃ janakatāpakṣakaṃ bodhyam/ [300] saṃskārātiśayaḥ - saṃskāragato jātiviśeṣaḥ/<BR>
nanvanubhavajanyetyādisaṃskāralakṣaṇasya<BR>
smaraṇajanyasaṃskāre 'vyāptirityatrāha - [300] etanmata iti/ navyamata<BR>
ityarthaḥ/<BR>
<BR>
<BR>
<b>viśeṣaguṇalakṣaṇam</b><BR>
<BR>
<BR>
[303] pṛthivītvetyādi/<BR>
svādhikaraṇavṛttitvasvabhinnadravyavibhājakopādhyadhikaraṇavṛttitvobhayasambandhena<BR>
dravyavibhājakopādhiviśiṣṭāvṛttijātimadguṇattvamiti phalitam/ atra<BR>
tādṛśopādhidvayādhikaraṇāprasiddhyā pratyekamityuktm/ [303] tādṛśatvāt-dravyavibhājakopādhiviśiṣṭāvṛttitvāt/ [303] avāntareti/ vyāpyetyarthaḥ/ evamagre 'pi/ [303] tādṛśopādhidvayetyādi/ dravyavibhājakopādhiviśiṣṭānyatvaṃ<BR>
śūnyāntena vivakṣaṇīyam/ vaiśiṣṭyaṃ<BR>
svaviśiṣṭavṛttiguṇatvanyūnavṛttijātimattvasambandhena/ svavaiśiṣṭyaṃ<BR>
svādhikaraṇavṛttintvasvabhinnadravyavibhājakopādhyadhikaraṇavṛttitvobhayasambandhena/<BR>
[303] saṃkhyātvādessattvāditi/ saṅkhyātvādeḥ tādṛśadvitvādivṛtteḥ<BR>
vidyamānatvādityarthaḥ/ [303] nīlatvādikamityādi/ yadyapi idānīṃ<BR>
rūpatvādikamādāyāpi lakṣaṇagamanasambhavaḥ/ tathāpi<BR>
vakṣyamāṇapariṣkārānusaraṇena rūpatvādikamupekṣitam/ atra<BR>
<BR>
<BR>
nyūnavṛttitvaviśeṣaṇaṃ<BR>
guṇatvādikamādāyāsambhavavāraṇāya/ [303] yadrūpavāvacchinnetyādi/<BR>
ayamarthaḥ ---<BR>
dravyavibhājakopādhiviśiṣṭānyasthitasthāpakavṛttijātimadguṇatvaṃ<BR>
viśeṣaguṇalakṣaṇam/ vaiśiṣṭyaṃ ca<BR>
<BR>
<BR>
svādhikaraṇavṛttitāvacchedakatvasvabhinnadravyavibhājakopādhyadhikaraṇavṛttitāvacchedakatvobhayasaṃbandhena/<BR>
tena na bhedakūṭaniveśanibandhanagauravam/<BR>
tādṛśopādhidvayatvāvacchedena<BR>
sāmānādhikaraṇyānvayasvārasyavyāvartakakiñcitvaniveśakṛtānanugamaśca/<BR>
tādṛśayatkiñcidekabhedaniveśane ekatvatvādibhedamādāya<BR>
dvitvādāvatiprasaṅgaḥ/ evaṃ dravyatvādirūpopādhau saṅkhyārūpasya<BR>
dvitvasyāsambhavāt apekṣādhīnaviṣayatvarūpasya tasya vācyatvena<BR>
mahāgauravasya yattvatattvapraveśena lakṣaṇasya viśiṣṭaikārthantāvirahāt<BR>
rūpaṃ viśeṣaguṇaityādau vākyabhedaprasaṅgasya ca nāvakāśa iti/<BR>
[303] samavāyasaṃbandhaghaṭitasyaiveti/ nyathā<BR>
kālikādisambandhaghaṭitasāmānādhikaraṇyamādāyāsambhavāpatteḥ/ [304]<BR>
<BR>
<BR>
na deyamiti/<BR>
sthitasthāpakatvasya yadrūpapadena dhartumaśakyatvāditi bhāvaḥ/<BR>
nanvanuṣṇāśītaḥ pṛthivīvāyvorityuktatvāt anuṣṇāśītatvasya<BR>
yadrūpapadena dhartuṃ śakyatayā anuṣṇāśītasparśe 'vyāptirityatrāha ---<BR>
[304] pārthiveti/ tathā ca tatrāpi vaijātyaviśeṣamādāya<BR>
lakṣaṇagamanamiti bhāvaḥ/ [304] tatra -- saṅkhyādiṣu/ evamagre 'pi/ [304] tādṛśeti/ uktobhāyasambandhena<BR>
dravyavibhājakopādhiviśiṣṭānyetyarthaḥ/<BR>
<BR>
<BR>
yattu kenaciduktam -<BR>
tādṛśajātimattve sati guṇatvameva lakṣaṇamāstām, kiṃ<BR>
niṣedhadvayopādāneneti -- tanna - tathāsati rūpatvādijātimādāya<BR>
rūpādiviśeṣaguṇeṣvatiprasaṅgāt/ niṣedhadvayopādāne tu<BR>
tādṛśanīlatvādijātisattvenātivyāptyaprasakteḥ tasyāvaśyakatvaditi/<BR>
<BR>
<BR>
<b>karmanirūpaṇam</b><BR>
<BR>
<BR>
[309] mūloktamitpayādi/<BR>
patrādyākuñcanakriyāyāmavyāptiriti bhāvaḥ/ [309] ityāheti/<BR>
ityāśayenāhetyarthaḥ/<BR>
<BR>
<BR>
<b>sāmānyanirūpaṇam</b><BR>
<BR>
<BR>
nanu sāmānyānāṃ<BR>
lakṣaṇe ekatvaniveśanaṃ viphalamityata āha - [309] ekapadamiti/ nanu<BR>
sāmānyalakṣaṇe<BR>
ekatvāvacchinnapratiyogitākabhedarūpānekatvaśarīrapraviṣṭamekatvaṃ kiṃ<BR>
saṅkhyārūpam ata ekamātravṛttidharmaḥ/ nādyaḥ, guṇādau guṇādyanupagamena<BR>
guṇatvādau lakṣaṇagamena'pi dravyatvādāvavyāpteḥ/ nottaraḥ;<BR>
tādṛśadharmaspaya kevalānvayitayā<BR>
tadavacchinnapratiyogitākabhedāprasiddheḥ/ maivam --- yato 'tra<BR>
prameyaviśiṣṭatvaṃ bhedaviśiṣṭatvaṃ vā anekasamavetatvam/ prathame<BR>
vaiśiṣṭyaṃ svasamavetatvasvabhinnasamavetatvobhayasambandhena/ dvitīye<BR>
svapratiyogisamavetatvasvānuyogisamavetatvobhayasambandhena/ ato na<BR>
doṣa iti/<BR>
<BR>
<BR>
<b>viśeṣanirūpaṇam</b><BR>
<BR>
<BR>
[309] parasparamiti/ parasparatvaṃ ca<BR>
svāśrayanirūpitabhedāśrayanirūpitatvam<BR>
svanirūpakāśrayavṛttitvasvāśrayanirūpitatvobhayasaṃbandhena<BR>
bhedaviśiṣṭatvaparyavasitam/ [309]<BR>
bhedasādhakā iti/ etena vyāvartakā<BR>
ityatra vyāvṛttiśabdārthaḥ bhedaḥ sādhakaḥ pratyayārtha iti<BR>
sphuṭīkṛtam/ [309] na ca sugrahamityanvayaḥ/ atra ca prāguktarītyā<BR>
dharmigrāhakapramāṇasiddhamithobhedānāṃ viśeṣāṇāṃ 'ayaṃ viśeṣaḥ<BR>
tadviśeṣāt bhidyate tādātmyena etadviśeṣā'dityanumānenāpi<BR>
dharmimānopajīvinā mithobhedasiddhiriti svato vyāvartakatā<BR>
teṣāmityāha - [309] sa eveti/ [309] atyantaṃ saṃkīrṇānāmiti/<BR>
atyantadurgrahabhedānāmityarthaḥ/ svasajātīyānāṃ viśeṣāntarāṇāṃ<BR>
parasparamityatrāpi pūrvavadeva bodhyam/ [309] tatrāpi - viśeṣe 'ti<BR>
nānavastheti/ atra vaktavyam prāgreva prapañcitam/<BR>
<BR>
<BR>
<b>samavāyanirūpaṇam</b><BR>
<BR>
<BR>
[310] nīlo ghaṭa iti viśaṣṭapratītirityādi/<BR>
ayamatrānumānapariṣkāraḥ ---<BR>
ghaṭādiviśeṣyatānirūpitanīlarūpādiprakāratā<BR>
kiñcinniṣṭhasaṃsargatānirūpikā prakāratātvāt<BR>
saṃyoganiṣṭhasaṃsargatānirūpakadaṇḍādiviśeṣyatānirūpitadaṇḍādiprakāratāvaditi<BR>
rītyā bodhyaḥ/ atra saṃyogādeḥ bādhaniścayasahāyabalāt<BR>
saṃyogādyatiriktakiñcinniṣṭhasaṃsargatānirūpakatvasiddhiriti sa eva<BR>
saṃbandhaḥ samavāyaśabdita iti dhyeyam/ nanu samavāyasadbhāve<BR>
nīlo ghaṭa ityādipratyakṣameva pramāṇaṃ bhaviṣyatīti<BR>
<BR>
<BR>
anumānaparyanatānudhāvanavaiphalyamityata āha - [311] vaiśeṣiketyādi/ vaiśeṣikaiḥ samavāyapratayakṣatānugamāditi<BR>
bhāvaḥ/ saṃgrahe [310] tāvayutasiddhāviti/ athātra<BR>
kimidamayutasiddhatvam, na tāvat yutasiddhabhinnatvam/ yutasiddhasyaiva<BR>
<BR>
<BR>
durnirūpatvāt/ nāpi<BR>
saṃyuktatvam ghaṭakapālādau tadasambhavāt/ na ca yayordvayormandhye<BR>
ekamaparāśritamevāvatiṣṭhate tattvamayutasiddhatvamiti vācyam/<BR>
yattvatattvānanugamenāyutasiddhapadārthatāvacchedakasyānanugatatvādi ti -<BR>
atra kecit - dvitvaviśiṣṭadvitvamevāyutasiddham/ vaiśiṣṭyaṃ<BR>
tādātmyasvāśrayavyaktiviśiṣṭatvobhayasambandhena/ vaiśiṣṭyaṃ ca<BR>
svaviśiṣṭavṛttitvasambandhena/ svavaiśiṣṭyaṃ ca<BR>
svaniṣṭhāvacchedakatākapratiyogitākabhedavattvasambandhena/ avacchedakatā<BR>
ca svaniṣṭhapratiyogitākātyantābhāvavattvasambandhena/ pratiyogitā<BR>
cādheyatāsambandhāvacchinnā ghaṭakapālādigatadvitvasya svapadenopādāne<BR>
tadāśrayībhūtakapālādivyaktīnāmādheyatāsambandhāvacchinnasvaniṣṭhapratiyogitākātyantābhāvavattvasambandhāvacchinnasvaniṣṭhāvacchedakatākapratiyogitākabhedavattvasambandhena/<BR>
kapāladiviśiṣṭaghaṭādau vṛttitvasya tādātmyasya coktadvitve sattvāt<BR>
lakṣaṇasamanvayaḥ/<BR>
<BR>
<BR>
bhūtalādestu<BR>
ghaṭādiśūnyatādaśāyāṃ<BR>
ādheyatāsambandhāvacchinnapratiyogitākātyantābhāvasattvāt<BR>
niruktasambandhena bhūtalādiviśiṣṭatvasya ghaṭādāvasattvāt<BR>
bhūtalaghaṭādīnāṃ dvitvaṃ na tādṛśamiti na bhūtalaghaṭādyoratiprasaṅgaḥ/<BR>
yadyapi saṃyogasaṃbandhāvacchinnānadheyatāsambandhena kapālādikaṃ ghaṭādau<BR>
nāsti, tathāpi ādheyatāsāmānyāvacchinnasvaniṣṭhapratiyogitākā<BR>
yantābhāvavattvapraveśāt na doṣaḥ/ na caivamapi kapālādināśakṣaṇe<BR>
kapālāderghaṭādau uktasambandhenābhāvādavyāptiriti vācyam/<BR>
svaviśiṣṭātyantābhāvavattvasya niveśyatvāt/ svavaiśiṣṭyaṃ<BR>
<BR>
<BR>
ca<BR>
svāvacchinnādhikaraṇakālāvacchinnatvādheyatāsāmānyāvacchinnasvāśrayaprati yogitākatvobhayasambandhena/<BR>
yadyapi evamapi abhāvābhāvatvayorayutasiddhiprasaṅgaḥ, tathāpi<BR>
svāśrayātiriktasambandhāvacchinnādheyatāniveśāt na doṣa iti<BR>
vadanti/<BR>
<BR>
<BR>
tanna-kālikādisambandhamādāyātiprasaṅgavyudāsāya<BR>
samavāyasambandhena tasya pravṛttinimittatāyā vācyatvena prācīnamate<BR>
avayavāvayavināvayutasiddhāvityādivākyasya nirākāṅkṣatāpatteḥ/<BR>
svaviśiṣṭadvitvasambandhena dvitvasya tathātve 'pi dvitvasya<BR>
saṅkhyārūpatve guṇaguṇyādyoravyāpteḥ/<BR>
apekṣādhīviśeṣaviṣayatvarūpatve ca apekṣābuddheḥ<BR>
viṣayaviśeṣaniyantritatayā ananugamāpatteḥ/<BR>
svāvacchinnaviśeṣyatānirūpitaikatvaprakāratākatvasvabhinnadharmāvacchinnaviśeṣyatānirūpitaikatvaprakāratākatvobhayasambandhena<BR>
dharmaviśiṣṭabuddhitvenānugame ca<BR>
svāśrayadharmāvacchinnaviśeṣyatānirūpitaikatvaprakāratākatvasvapratiyogidharmāvacchinnaviśeṣyatānirūpitaikatvaprakāratākatvobhayasambandhena<BR>
bhedaviśiṣṭabuddhitvādinā anugamamādāya vinigamanāvirahāpattyā<BR>
ayutasiddhapadārthatāvacchedakanānātvāpatteḥ/ tanniṣkarṣastu<BR>
asmābhiranyatra prapañcitaḥ/<BR>
<BR>
<BR>
<b>abhāvanirūpaṇam</b><BR>
<BR>
nanu dhvaṃsādipratiyogitāyāḥ<BR>
sambandhāvacchinnatve mānābhāvāt saṃsargāṃbhāvatvaniveśādeva<BR>
dhvaṃsādivāraṇe nityatvaviśeṣaṇavaitharthyamityatrāha - [313] dhvaṃsetyādi/ siddhānṛte dhvaṃsādipratiyogitāyāḥ<BR>
saṃbandhāvacchinnatvānaṅgīkartṛnavyamate granthāntaroktaṃ manasi<BR>
nidhāyāha -- [314] saṅkṣepa iti/ [314] dhvaṃsaprāgabhāvayorityādi/<BR>
dhvaṃsaprāgabhāvayorekapratiyogikayorapi ekarūpatvameva/ tadvadiha<BR>
netyarthaḥ/ dīpikāyām [313] pratiyogitāvacchedakāropyetyādi/<BR>
pratiyogitāvacchedakaśca āropyasaṃsargaśca tayorbhedāt ityarthaḥ/<BR>
āropyaṃ ca pratiyogyāropaviṣayatvam/ abhāvabuddhau<BR>
pratiyogyāropahetutāyāḥ navīnairanabhyupagamādāha -<BR>
prakāśikāyām [314] āropyetīti/ nanvanyonyābhāvabhede<BR>
pratiyogitāvacchedakasaṃsargabhedo na niyāmakaḥ, anyonyābhāvasya<BR>
tādātmyasambandhāvacchinnapratiyogitākatvaniyamāt/ atra [314] yathāyogamiti [314] avacchedakabhedādatirikta ityanvayaḥ [322] prasaṅgāditi/ svavṛttyabhāvatvavattvamatra prasaṅgaḥ/ [322] tacchabdollikhiteti/ tacchabdajanyabodhasamānārthaketyarthaḥ/ [322] svātantryeṇa pratiyogini abhāsamānatayā/<BR>
<BR>
<BR>
<b>ṣoḍaśapadārthānāṃ<BR>
saptapadārtheṣvantarbhāvaḥ</b><BR>
<BR>
<BR>
pramāṇaprameyetyādisūtre prathamataḥ kathitasya<BR>
kḷpte yatra kutracidantarbhāvamanumuktvā dvitīyata uktasya prameyasya<BR>
dvādaśavidhasya yathāyathaṃ kḷptāntarbhāvakathanamanupapannamityatrāha- [331] pratyakṣeti/ cakṣurādīndriyarūpasyetpayādiḥ/<BR>
<BR>
<BR>
[331] anumānādīnāmiti ādinopamānaśabdayoḥ<BR>
saṅgrahaḥ/ [331] dravya iti antarbhāva ityanena sambandhaḥ/<BR>
[331] evamagre 'pīti/ pravṛttidoṣādirūpe prameye 'pītyarthaḥ/ nanu<BR>
prayatnaviśeṣaḥ pravṛttiriti tasyāḥ<BR>
<BR>
<BR>
dharmādharmarūpatvakathanamanupapannamityata āha - [331] taditi/ dharmādharmetyarthaḥ/ svoktārthe pūrvagranthasammatimāha -<BR>
[331] etacceti/ dharmādharmāvityasya tajjaniketyarthakathanaṃ cetyarthaḥ/<BR>
[331] ākāre bhāṣye/<BR>
<BR>
<BR>
nanu pretyabhāvo<BR>
maraṇamiti dīpikāvākyamasaṅgatam/ propasṛṣṭaiṇ dhātumātreṇa<BR>
maraṇabodhatanāt pretyabhāvaśabdaghaṭakasya lyapaḥ bhāvaśabdasya<BR>
cārthākathanāt pretyabhāva iti samudāyasya<BR>
maraṇarūpārthābodhakatvāccetyatrāha - [331] maraṇānantareti/<BR>
anantaratvaṃ uttarakālikatvam/ uktārthasya<BR>
pretyabhāvaśabdavyutpattyanuguṇyaṃ darśayati - [331] tathāceti/ pretyabhāvaśabdasyoktārthaparatve cetyarthaḥ/<BR>
maraṇajananaśabdārthau krameṇa darśayati - [331] carametyādinā/ carameti<BR>
saṃyogaviśeṣaṇam/ evamagre 'pi/ [331] ādyeti<BR>
saṃyogaviśeṣaṇam/ caramatvaṃ<BR>
svasamānādhikaraṇatādṛśasaṃyogaprāgabhāvāsamānakālīnatvam/ yadyapi<BR>
atrānuyogini svatvapraveśe<BR>
<BR>
<BR>
svasamānādhikaraṇatādṛśaprāgabhāvasamānakālīnabhinnaṃ yattattvaṃ<BR>
caramatvamiti caramasaṃyogavyaktīnāmānantyādananugamaḥ/ pratiyogini<BR>
svatvapraveśe ca<BR>
svāsamānādhikaraṇatādṛśasaṃyogaprāgabhāvasamānakālīnaṃ yat<BR>
tādṛśaikavyaktibhedapreveśe idānīntanasyāpi<BR>
tādṛśasaṃyogasyoktacaramatvaṃ syāditi tasya dhvaṃsamādāyedānīmapi<BR>
maraṇāpattiḥ/ tādṛśaprāgabhāvasamānakālīnaṃ yadyat<BR>
tattadvyaktibhedakūṭaniveśe ca caramatvasya yattvatattvaghaṭitatvena<BR>
viśiṣṭaikārtharūpatābhaṅgaḥ/ viśiṣya<BR>
tattadvyaktīnāmasarvajñadurvijñeyatāprasaṅgaḥ/<BR>
kūṭatvasyaikaviśiṣṭāparatvarūpatvena svatvapraveśe prameyaviśiṣṭatvaṃ<BR>
caramatvamiti sthūlo 'nugamaḥ/ vaiśiṣṭyaṃ ca<BR>
tādātmyasvasamānādhikaraṇatādṛśasaṃyogaprāgabhāvasamānakālīnatvasambandhāvacchinnasvaniṣṭhāvacchedakatākapratiyogitākabhedavattvobhayasambandhena<BR>
bhedaviśiṣṭatvamiti sūkṣmo 'nugamaḥ/ vaiśiṣṭyaṃ<BR>
svāśrayatvasvapratiyogitāvacchedakatvobhayasambandhena/ avacchedakatvaṃ<BR>
svasamānādhikaraṇatādṛśasaṃyogaprāgabhāvasamānakālīlanatvasambandhena/<BR>
pratiyogini svatvapraveśe ca tādṛśasaṃyogaprāgabhāvaviśiṣṭānyatvaṃ<BR>
caramatvam/ vaiśiṣṭyaṃ<BR>
svasamānakālikatvasvasāmānādhikaraṇyobhayasambandhena,<BR>
ekakṣaṇāvacchinnasāmānādhikaraṇyasambandhena vā/ tacca<BR>
svaniṣṭhasvarūpasambandhāvacchinnādheyatāviśiṣṭasamavāyāvacchinnādheyatārūpam/<BR>
vaiśiṣṭyaṃ ca<BR>
svanirūpakanirūpitatvasvāvacchedakakṣaṇāvacchinnatvobhayasambandhena/<BR>
ādyatvaṃ ca svasamānādhikaraṇatādṛśasaṃyodhvaṃsāsamānākālikatvam/<BR>
atrāpi, prameyaviśiṣṭatvaṃ bhedaviśiṣṭatvaṃ vā<BR>
tādṛśasaṃyogadhvaṃsaviśiṣṭānyatvaṃ vā prāgabhāvasthale dhvaṃsaṃ niveśya<BR>
nirvācyam/ anyat pūrvaṃvat/ dīpikāyām [331] sa<BR>
ca mokṣaśca/ yadyapi caramaṃ yadduḥkhaṃ taddhvaṃso mokṣa ityanyatra<BR>
pratipāditam, tathāpi duḥkhaviśeṣaṇena kālīnāntena caramapadārtha<BR>
eva vivṛta iti na virodhaḥ/ anugamastu pūrvavadeva bodhyaḥ/<BR>
prāguktasāmānādhikaraṇyasambandhena<BR>
duḥkhaprāgabhāvaviśiṣṭānyatvādirūpaḥ/ atra ca<BR>
svasamānādhikaraṇaduḥkhaprāgabhāvāsamānakālīnaḥ yaḥ kaścana padārthaḥ<BR>
taddhvaṃso mokṣa iti tatra dhvaṃsapratiyogitayā<BR>
duḥkhāṃśopādānavaiyarthyamityāśaṅkāyāṃ tadupādānasya<BR>
prayojanamāha - prakāśikāyām [331] muktātmeti/ atra ca<BR>
prāgabhāvāṃśamanupādāya svasamānādhikaraṇaduḥkhāsamānakālīnatvam<BR>
ekakṣaṇāvacchinnasāmānādhikaraṇyasambandhena<BR>
duḥkhaviśiṣṭānyatvādirūpameva caramatvaṃ suvacam/ na ca tasya<BR>
duḥkhaviśeṣaṇatve 'prasiddhiḥ/ idānīṃ tasya<BR>
dhvaṃsaviśeṣaṇatvopagamāt/ na ca tathā sati suṣuptidaśāyāṃ<BR>
asmadādīnāmapi muktatvaprasaṅgaḥ/ tadānīmasmadādyātmani<BR>
duḥkhavirahāt, tadātanasya duḥkhadhvaṃsasya<BR>
niruktaviśeṣaṇakrāntatvāditi śaṅkyam/ suṣuptikālīnasya<BR>
tādṛśaduḥkhadhvaṃsasya<BR>
suṣuptyuttarakālikaduḥkhasamānakālīnatvenādoṣatvādityāśaṅkate -<BR>
[331] na ceti/ [331] agrimeti/ [331] suṣuptītyādiḥ/<BR>
uttaretyarthaḥ/ [331] yathāsanniveśe-prāgabhāvaghaṭitaniruktaprakāre/ atra ca<BR>
prāgabhāvānupagame uktarītyā tādṛśaduḥkhāsamānakālīnatvaghaṭita<BR>
evādaraṇīyaḥ/ evaṃ pakṣatāgranthoktarītyā<BR>
duḥkhaprāgabhāvasamānakālīnatvasthale duḥkhavṛttidhvaṃsapratiyogitvaṃ<BR>
niveśyamityabhisandhāyābhihitam - [331] digiti/ nanu<BR>
pramāṇetyādisūtre prameyānantaraṃ saṃśayakathanāt dīpikāyām<BR>
tatsvarūpamapradarśya prayojanādisvarūpakathanamayuktamityata āha - [331] saṃśayasyeti/ ubhayasādhanavatītyasya prayojanamāha -- [335] idaṃ ceti/ ubhayetyādyuktaviśeṣaṇaṃ cetyarthaḥ/ nanu kathālakṣaṇe<BR>
<BR>
<BR>
<BR>
nānāvaktṛtvoktirayuktāpūrvapakṣavākyasya uttaravākyasya vaikasya<BR>
nānāvaktṛkatvavirahādityata āha - [335] ekeneti/ chalaṃ udāharati<BR>
- [336] yatheti/ [336] itīti/ uktaśabdasyetayarthaḥ/ [336] arthāntaram -<BR>
<BR>
<BR>
nūtanārūpārthāntiriktamartham/ [336] na santītyanvayaḥ/ iti<BR>
dūṣayatītyanvayaḥ/ [336] svāsādhakatāsādhāraṇyeneti/<BR>
sādhāraṇyamādheyatvam/ vaiśiṣṭye tṛtīyā/ tasya<BR>
parāsādhakatāsādhakatayetyatra samāsaghaṭakaṣaṣṭyarthanirūpakatve 'nvayaḥ/ atra<BR>
svam dūṣaṇavaktā/ paraḥ anumānavaktā/ [336] svavyāghātakatvāditi/<BR>
asattvānvayini prayojyatve pañcamī/ [336] tathā ca uktarītyā uttarasya<BR>
svavyāghātakatvasiddhau ca/ [336] taditi/ uktalakṣaṇajātītyarthaḥ [336] pratyekamiti/ tṛtīyābahuvacanāntamavyayam/<BR>
sādharmyavaidharmyādiśabdairityarthaḥ/ [337] yogaḥ - sambandhaḥ/<BR>
<BR>
<BR>
<b>jātinirūpaṇam</b><BR>
<BR>
<BR>
krameṇa jātīnāṃ<BR>
lakṣaṇodāharaṇānyāha - [337] sādharmyeṇa ityādinā/ tatra<BR>
sādharmyeṇetyādi uttaramityantaṃ sādharmyasamālakṣaṇam/ sādharmyam<BR>
sādṛśyam/ sthāpanā-sthāpakānumānam/ sādharmyasamāyā udāharaṇamāha -<BR>
yatheti/ sakriyaḥ kriyāvān/ atra kriyāhetuguṇavattvarūpahetuśarīre/<BR>
tralartho ghaṭakatvaṃ guṇānvitam/ janaketi saṃyogādiviśeṣaṇam/<BR>
sakriyo yadi<BR>
<BR>
<BR>
tadetyanvayaḥ/ na<BR>
cāstītyanvayaḥ/ atra sakriyasādharmyayaprayuktasakriyatvamātre,<BR>
niṣkriyasādharmyaprayuktaniṣkriyatvamātre vā/ vinigamakaṃ niyāmakam/<BR>
<BR>
<BR>
vaidharmyasamālakṣaṇamāha<BR>
- [338] vaidharmyeṇeti/ vaidharmyaṃ vyāvṛttadharmaḥ/ taditi/<BR>
sthāpanāhetvityarthaḥ/ vaidharmyasamāyā udāharaṇamāha - yatheti/ tatraiva -<BR>
ātmā sakriya ityādi prāguktānumāna eva/ niṣkriya eveti/<BR>
ātmetyanuṣajyate/ nāstītyanvayaḥ/ taditi/ loṣṭetyarthaḥ/ evamagre 'pi/<BR>
<BR>
<BR>
<BR>
utkarṣasamāṃ lakṣayati -<BR>
[338] parokteti/ taditi/ paroktasādhanetyarthaḥ/ etadudāharaṇamāha -<BR>
yatheti/ syādyadītyanvayaḥ/ evamagre 'pi/ tenaiva - kṛtakatvenaiva/<BR>
evamagre 'pi/ [338] sāvayava iti/<BR>
samavāyikāraṇatāviśiṣṭatvaṃ sāvayavatvam/ vaiśiṣṭyaṃ<BR>
svanirūpakadravyatvasambandheneti niṣkarṣaḥ/ tādṛśaṃ ca sāvayavatvaṃ<BR>
kāryatvarūpam kṛtakatvaṃ pratyavyāpakameva<BR>
kāryabhūtarūpādivyāvṛttatvāditi dhyeyam/ itīti/<BR>
'kaścidevamāhe'ti pūrveṇa sambandhaḥ/<BR>
<BR>
<BR>
apakarṣasamāṃ lakṣayati -<BR>
[339] parokteti/ dharmāntarasya -<BR>
prakṛtānumānasādhyatayābhimatadharmātiriktadharmasya/ asyā udāharaṇamāha<BR>
- yatheti/ tasminneva - śabdo nitya ityādyupadarśitarūpa eva/ 'iti<BR>
kaścidevamāhe'tyanuṣajyate/<BR>
<BR>
<BR>
evamagre 'pi/<BR>
<BR>
<BR>
varṇyasamāṃ lakṣayati -<BR>
[340] varṇyasyeti/ evamagre 'pi/ etadudāharati - yatheti/ pūrvokteti/<BR>
ātmā sakriyaḥ kriyāhetuguṇavattvāt loṣṭavat ityevaṃrūpetyarthaḥ/<BR>
taditi/ kriyetyarthaḥ/<BR>
<BR>
<BR>
avarṇyasamāṃ lakṣayati -<BR>
[350] sādhyeti/ tāmudāharati--- yatheti/ tataiva - ātmā sakriya<BR>
ityādirūpa eva/ sādhanam - sādhyāpattipratipādakamuttaram/<BR>
evamagre 'pi/ gateti rūpeti ca guṇaviśeṣaṇam/ tathā ca<BR>
uktaguṇavattvasyātmanyasiddhatve ca/ tulyatayā<BR>
ātmanyasiddhahetukasādhanatvasāmyāt kimiti na sādhyata iti<BR>
paścāttanenāsya sambandhaḥ/ tādṛśena - asiddhena/ taditi/ kriyetyarthaḥ/<BR>
<BR>
<BR>
vikalpasamāṃ lakṣayati -<BR>
[342] dṛṣṭānteti/ udāharati --- yatheti/ ayaṃ tu - uttaravikalpastu/<BR>
<BR>
<BR>
sādhyasamāṃ<BR>
lakṣayati- [341] dṛṣṭāntasyeti/ nanvasyāḥ<BR>
pakṣatulyatākathanātmikāyāḥ pakṣasameti nāmocitam, na tu<BR>
sādhyasametyāśaṅkāparihārāya sādhyate atretyadhikaraṇavyutpattyā<BR>
sādhyaśabda evātra pakṣabodhaka ityāha - sādhyeti/ atra sādhyasamā śabde<BR>
tralartho ghaṭakatvaṃ sādhyaśabdānvitam/ udāharati - yatheti/ 'ucyate<BR>
yadī'ti sambandhaḥ/ tathā ca yathā ātmā tathā loṣṭa ityasyāpyāgamena/<BR>
sādhyate yaditi sambandhaḥ/ tat - kriyāvattvam/<BR>
<BR>
<BR>
prāptisamāyā<BR>
lakṣaṇamāha - [342] prāptyeti/ hetau tṛtīyā/ pratyavasthānam<BR>
-- pratyuttarakathanam/ evamagre 'pi/ tathā ca prāptiṃ hetūkṛtya<BR>
pratyuttaroktiriti yāvat/ atra prāptiśabdasyārthamāha - prāpitaśceti/<BR>
udāharati - yatheti/ tādṛśeti/ kriyāhetvityarthaḥ/ neti sādhyata<BR>
ityanuṣajyate/ ubhayoraviśeṣāt - ubhayoḥ<BR>
kriyāvattvakriyāhetuguṇavattvayoraviśeṣāt<BR>
sāmānādhikaraṇyasāmyāt/<BR>
<BR>
<BR>
aprāptisamāṃ lakṣayati<BR>
--- [343] aprāptyeti/ pūrvavadeva hetau tṛtīyā/ aprāptiṃ hetūkṛtya<BR>
<BR>
<BR>
pratyuttarakathanamaprāptisameti yāvat/ udāharati - yatheti/<BR>
pūrvokteti/ loṣṭagatanodanādirūpetyādinā prāgupadarśitetyarthaḥ/<BR>
aprāptasyeti/ aprāptiriha sādhyavaiyadhikaraṇyam/ tathā ca -<BR>
tādṛśahetossādhyasādhakatvoktau ca/<BR>
<BR>
<BR>
ayameva -<BR>
kriyāhetuguṇavattvarūpa eva/<BR>
<BR>
<BR>
prasaṅgasamāṃ lakṣayati<BR>
- [343] sādhaneti/ udāharati -- yatheti / tatra - kriyāhetuguṇavattve/<BR>
nanu sādhanāpekṣā kimarthamityatrāha -- na hīti/ nāsti hītyanvayaḥ/<BR>
tatrāpi - kriyāhetuguṇavattve 'pi/<BR>
<BR>
<BR>
pratidṛṣṭāntasamāṃ<BR>
lakṣayati-- [344] dṛṣṭāntāntareṇeti/<BR>
paroktadṛṣṭāntātiriktadṛṣṭāntajanyetyarthaḥ/ sādhanam -<BR>
siddhyāpattipratipādakamuttaram/ udāharaṇamāha yatheti/<BR>
<BR>
<BR>
anutpattisamāṃ<BR>
lakṣayati--- [344] anutpatyeti/ atrāpi hetau tṛtīyā/<BR>
anutpattiṃ hetūkṛtya pratyuttarakathanamityarthaḥ/ udāharati - yatheti/<BR>
pramāṇaṃ yadīntyanvayaḥ/ taditi/ janyaikatvarūpapramāṇetyarthaḥ/ itīti/<BR>
iti kaścidāheti prāktanena sambandhaḥ/<BR>
<BR>
<BR>
saṃśayasamāyā<BR>
lakṣaṇamāha --- [345] sādhāraṇeti/<BR>
sādhyatadabhāvasāmānādhikaraṇyetyarthaḥ/ udāharati -- yatheti/ ubhayeti/<BR>
nityānityobhayetyarthaḥ/ ekapariśeṣe ekasya<BR>
nityatvamātrasyānityatvamātrasya vā pariśeṣe niścaye/<BR>
<BR>
<BR>
atra - prakaraṇasamāyām/<BR>
<BR>
<BR>
<BR>
ahetusamāyā<BR>
lakṣaṇamāha --- [346] kālatraye 'pīti/<BR>
bhūtabhaviṣyadvartamānakālatraye 'pītyarthaṃḥ/ udāharati - yatheti/ tadānīṃ<BR>
--- sādhyabhūtānityatvaprākkāle/ tasya - anityatvasya/ na sādhakam<BR>
kāryatvādirūpasādhanamiti sambandhaḥ/ paścāditi/<BR>
sādhyādanityatvāditi ādiranuṣajyate/ pūrveti/<BR>
kāryatvādiyapasādhanetyādiḥ/ sādhanābhāvāditi/ sādhanetyasya<BR>
kāryatvādirūpetyādiḥ/ tasya - kāryatvādirūpasādhanasya/ ubhayam -<BR>
kāryatvādirūpasādhanānityatvādirūpasādhyobhayam/<BR>
<BR>
<BR>
arthāpattisamāyā<BR>
lakṣaṇamāha - [346]  arthāpattipuraskāreṇeti/<BR>
anyathānupapattirūpārthāpattiṃ hetūkṛtyetyarthaḥ/ pūrvokteti/ śabdo<BR>
nitya ityādirūpetyarthaḥ/ yadi sādhyamiti sambandhaḥ/ nityatvamapīti/<BR>
arthāpattyetyanuṣajyate/ siddhyediti śeṣaḥ/ ekatareti<BR>
ekatarasyānityatvaspanaya nityatvasya vā niścaya ityarthaḥ/<BR>
<BR>
<BR>
aviśeṣasamāṃ lakṣayati<BR>
- [347] sarveti/ aviśeṣaḥ sāmyam/ udāharati -- tatraiveti/ anityatvaṃ<BR>
yadītyanvayaḥ/ evamagre 'ti/ taditi/ śabdetyarthaḥ/ tat - anityatvam/<BR>
upapattisamāṃ lakṣayati - [348] ubhayapakṣeti/<BR>
vādiprativādisammatapakṣadvayetyarthaḥ/ sādharmyeṇetyabhede tṛtīyā/<BR>
tādṛśasādharmyābhinnasādhanopapattiḥ upapattipratipādakamuttaramityarthaḥ/<BR>
udāharati -- yatheti/ evamagre 'pi avatārikā bodhyā/<BR>
<BR>
<BR>
darśiteti<BR>
sādhanaviśeṣaṇam/ anuvidhāyitvaṃ - janyatvaṃ nāstīti sambandhaḥ/<BR>
<BR>
<BR>
[349] sādhanaṃ - siddhyāpattipratipādakamuttaram/<BR>
evamagre 'pi/ nopalabhyate yadītyanvayaḥ/ evaṃ nābhyupeyate<BR>
yadītyanvayaḥ/ anupalabdherapīti/ ṣaṣṭyarthaḥ pratiyogitvam<BR>
nirūpakatayā abhāvānvitam/ apiratrāvaraṇasamuccāyakaḥ dṛṣṭāntatvena/<BR>
taditi/ anupalabdhīyatyarthaḥ/<BR>
<BR>
<BR>
tasya - anityatvasya/<BR>
sadātanatvāt - nityatvāt/ [350]<BR>
tathātvam - sadātanatvam/ ubhayāthāpi<BR>
śabdavṛtteranityatve nityatve vā/<BR>
<BR>
<BR>
ucyate yadītyanvayaḥ/<BR>
taditi anityatvapadetyarthaḥ/<BR>
<BR>
<BR>
tatraiva - śabdo 'nityaḥ<BR>
prayatnānuvidhāyitvāt ghaṭavadityanumāna eva/ ubhayathā--ubhābhyāmapi<BR>
prakārābhyām/ svarūpotpattyāvārakanivṛttirūpābhyām/ anuvidhānaṃ -<BR>
janyatā/ tathā ca - prayatnānuvidhāyitvasyobhayathā sambhave ca/ tasya -<BR>
prayatnānuvidhāyitvasya/ kāryāntareti/<BR>
svarūpotpattirūpakāryavyatiriktakāryetyarthaḥ niyatatvaṃ - vyāpyatvam<BR>
kvacit - keṣucit pusatakeṣu/ tasyāpi tādṛśāpāṭhasyāpi/ ukta<BR>
evārtha ityagrimeṇānvayaḥ/ atra - uktasamāviṣaye/<BR>
<BR>
<BR>
<b>nigrahasthānanirūpaṇam</b><BR>
<BR>
<BR>
dīpikāyāmam<BR>
[343] vādino 'pajayaheturnigrahasthānamiti/ tathā ca<BR>
nigrahasthānamityatra nigrahaśabdo vādyapajayaparaḥ/ sthānaśabdo hetupara<BR>
iti bhāvaḥ/ idaṃ ca vādyapajatahetutvarūpaṃ nigrahasthānalakṣaṇaṃ ca/<BR>
chalādāvityādinā prakaraṇasamārūpajātisaṅgrahaḥ/<BR>
arthāntarādītyādinā hetvābhāsasaṅgrahaḥ/ nanu tarhi<BR>
<BR>
<BR>
pramāṇetyādisūtre<BR>
nigrahasthānataḥ pṛthaktayā chalāderupādānamanarthakamityatrāha -<BR>
chalatvādināpīti/ ādinā prakaraṇasamātvasaṅgrahaḥ/<BR>
apirnigrahasthānatvasamuccāyakaḥ/ dṛṣṭāntavidhayā<BR>
jñānasyetayarayopādānamityasya ca<BR>
<BR>
<BR>
chalāderityādiḥ/<BR>
upayogitvāt --- vādyapajayahetutvāt/ pṛthagiti/<BR>
nigrahasthānatvātiriktarūpeṇetyarthaḥ/ chalatvādinetyanuṣajyate/<BR>
upādānaṃ -- pratipādanam/ pramāṇetyādisūtreṇa kṛtamiti śeṣaḥ/<BR>
gobalīvardannayāyānusārāditi bhāvaḥ/ hetvābhāsavaditi<BR>
ṣaṣṭhīsamarthādvatiḥ, hetvābhāsasyevetyarthaḥ/<BR>
<BR>
<BR>
<b>pratijñāhānilakṣaṇam</b><BR>
<BR>
<BR>
<BR>
[354] tasyāpi-nigrahasthānasyāpi/<BR>
āvāntarabhedān-vyāpyaviśeṣān/ atra pratijñātārthavirūddhābhyupagamasya<BR>
pratijñāhāniśabdamukhyārthatā na sambhavati/ pratijñāyata iti pratijñā<BR>
pratijñātor'thaḥ tasya hānirityavayavavyutpattyā<BR>
pratijñātārthaparityāgasyaiva tādṛśatvāt<BR>
tādṛśābhyupagamasyātathātvādityataḥ tathaivāha -<BR>
pratijñātārthaparityāgo veti/<BR>
<BR>
<BR>
<b>pratijñāntaralakṣaṇam</b><BR>
<BR>
<BR>
[355] pūrveti/ prāganuktaviśeṣaṇadānata<BR>
ityādiḥ/ dānamiha kathanam/<BR>
<BR>
<BR>
<b>avijñātārthalakṣaṇam</b><BR>
<BR>
<BR>
[357] tacca/ avijñātārthakarūpanigrahasthānaṃ ca/<BR>
kliṣṭānvayam/ dūrānvayam/ aprasiddhārthakam - 1"bhūstanaṃ himabheṣajavat'ityādirūm/ ityādītyādinā<BR>
mṛdūccaritasaṅgrahaḥ/<BR>
<BR>
<BR>
<b>aprāptakālalakṣaṇam</b><BR>
<BR>
<BR>
[357] vyutkrameṇa -<BR>
śāstrasaṅketasiddhakramātiriktakrameṇa/<BR>
<BR>
<BR>
<b>adhikalakṣaṇam</b><BR>
<BR>
<BR>
hetvādītyādinā<BR>
dṛṣṭāntahetutāvacchedakasambandhavyāptidvayādisaṅgrahaḥ/<BR>
<BR>
<BR>
<b>apasiddhāntalakṣaṇam</b><BR>
<BR>
<BR>
dānamiha kathanam/<BR>
maṇyāderityataḥ paraṃ dāhādikaṃ pratīti śeṣaḥ--<BR>
<BR>
<BR>
<b>śakteratiriktapadārthatvakhaṇḍanam</b><BR>
<BR>
<BR>
[362] sā ca -- maṇyādiniṣṭhā<BR>
dāhādipratibandhakatā ca/ kuta ityatrāha - pratibandhakatāyā iti/<BR>
anukūleti/ anukūlatvamiha janakatāvacchedakatvam/ vighaṭakatveti/<BR>
vighaṭakatvaṃ ca nāśajanakatvam/ taditi/<BR>
kāryānukūlaśaktivighaṭakatvarūpapratibandhakatetyarthaḥ/ arthāpattyeti/<BR>
arthāpattipramāṇātmikayeti śeṣaḥ/ siddhyanvitaṃ janyatvaṃ tṛtīyārthaḥ/<BR>
siddhiratrārthāpattipramitirūpā/ sā ca vahniḥ<BR>
dāhānukūlaśaktimānityākārikā bodhyā/<BR>
<BR>
<BR>
--------------------------------<BR>
<BR>
<BR>
1. bhūstanamityasya<BR>
parvata ityarthaḥ/ himabheṣajavadityasya agnimānityarthaḥ/<BR>
'agninarhimasya bheṣajam' iti śrutiḥ/ pavataḥ bhūmisvanamiti<BR>
vadanti/<BR>
<BR>
<BR>
--------------------------------<BR>
<BR>
<BR>
pramāṇarūpā cārthāpattiḥ<BR>
vahnerdāhānukūlaśaktimattvamantarā maṇyādipratibadhyadāhajanakatvaṃ<BR>
nopapadyate ityevamādirūpā/ pratibadhyatvaṃ ca nāśyaśaktiprayuktatvam/<BR>
kecittu - yathāśrutagranthamanusṛtya vahnerdāṃhānukūlaśaktimattvamantarā<BR>
maṇerdāhānukūlaśaktivighaṭakatvarūpapratibandhakatvamanupapannamityādirūpamarthāpattipramāṇamūcuḥ/<BR>
tattuccham --- upapādyopapādakayoḥ sāmānādhikaraṇyavirahāt/ iti<BR>
śaṅkate ityanvayaḥ/ atiriktatvāditi/ kḷptebhyaḥ dravyādibhya<BR>
ityādiḥ/ evamagre 'pi/ evam - uktayuktyā/ tasyāḥ - śakteḥ/ ata eva -<BR>
guṇādivṛttitvādeva/ utpattītyādi/ utpattiścārthāpattyā sidhyati/<BR>
arthāpattiśca śaktermaṇyapasaraṇāvacchinnotpattimantarā<BR>
tādṛśakṣaṇottarakṣaṇāvacchinnadāhānukūlatvamanupapannamityevamātmikā/<BR>
evaṃ nāśo 'pyarthāpattyā sidhyati/ sā ca - śaktiḥ<BR>
maṇyā/pasaraṇāvacchinnanāśavattvamantarā<BR>
tādṛśakṣaṇottarakṣaṇāvacchinnadāhānanukūlatvamanupapannamityevaṃrūpā/<BR>
tena utpattyādihetoḥ nāsiddhiśaṅkāprasaktiḥ/ evaṃ ca uktarītyā<BR>
śakterdravyādyanantarbhāvasiddhau ca/ atirikteti/ atredaṃ<BR>
pariśeṣānumānamavaseyam - śaktiḥ dravyādi bhedakūṭavatī<BR>
dravyādyanantarbhāvādityevaṃrūpam/ dravyādibhedakūṭavattvaṃ<BR>
hīhātiriktatvam/<BR>
etādṛśānumānahetubhūtadravyādyanantarbhāvaśarīrapraviṣṭayorviṃśeṣaṇav iśeṣyayorasiddhiśaṃṅkāṃ<BR>
ca yata<BR>
<BR>
<BR>
ityādinā<BR>
nirākṛtā/ tacca - kāraṇībhūtābhāvapratiyogitvaṃ ca/ maṇyādyabhāvasya<BR>
kāraṇātāpakṣe maṇisattvasamaye dāhānutpattimupapādayati -- maṇīti/<BR>
taditi/ maṇītyarthaḥ/ kāraṇāntareti/<BR>
<BR>
<BR>
vahnyādirūpakāraṇavyatiriktakāraṇetyarthaḥ/ etadviśeṣaṇaṃ<BR>
rūpeti/ itthaṃ ca --- pratibandhakatvasyoktarītyā<BR>
kāryānukūlaśaktivighaṭakatvādanyādṛśatve ca/ vyavahārānyathānupapattyā<BR>
- vyavahārasyānyathā śaktirūpātiriktapadārthānupagame anupapattyā<BR>
saviṣayakatvāsambhavena/ nanūttejakamaṇyubhayasattve 'pi vahnau<BR>
dāhānukūlaśaktivirahāt kathaṃ tvanmate 'pi dāhopapattirityatrāha ---<BR>
maditi/ prābhākaraparamidam/ evamagre 'pi tavetyapi/ śaktyantareti/<BR>
maṇyādyapasaraṇadaśābhāviśaktivyatiriktaśaktītyarthaḥ/ viśiṣṭeti<BR>
maṇiviśeṣaṇam/ evamagre 'pi/<BR>
ananugatatvāt-anugatarūpeṇābhāvapratiyogitayā<BR>
kāraṇatāvacchedakakoṭau niveśayitumaśakyatvāt/ etādṛśeti/<BR>
tattaduttejakābhāvaviśiṣṭamaṇyādyabhāvāvacchinnetyarthaḥ/ tavāpīti/<BR>
apitaratra naiyāyikasamuccāyakaḥ dṛṣṭāntatayā/ āvaśyakatvāditi/<BR>
anyathā tattaduttejakamaṇyubhayadaśāyāṃ dāhānukūlaśaktyanutpādāpatteḥ,<BR>
maṇimātrasattve śaktyutpādāpatteśceti bhāvaḥ/ nanu<BR>
tarhyuktakāraṇatākalpanāyā matadvaye 'pi samattvāt manmatameva upeyamiti<BR>
mīmāṃsakaśaṅkāṃ parijihīrṣurāha --- ananteti/ tattadityādi/<BR>
tatpadadvayamatra śaktiparam/<BR>
<BR>
<BR>
<b>ādheyaśaktinirāsaḥ</b><BR>
<BR>
<BR>
 [338] evamapi-uktayuktyā anukūlaśaktinirāse 'pi/ sparśa iti/<BR>
sparśo 'tra sarvatra saṃyogarūpaḥ grantha eva spaṣṭaḥ/ rūpeti<BR>
kāryaviśeṣaṇam/ arhateti/ bhavatīti śeṣaḥ/ na bhavatītyanvayaḥ/ kuta<BR>
ityatrāha--śaktimaditi/ taditi/ bhojanādiyapakāryetayarthaḥ/<BR>
evamagre 'pi evaṃ ca-kāṃsyādau bhojanādirūpakāryārhatvatadabhāvasiddhau<BR>
ca/ kāṃsyādāviti/ kāṃsyādiniṣṭhapratyāsattyetyarthaḥ/ pratyāsanniśca<BR>
pratibadhyatāvacchedikā ādhāratā pratibandhakatāvacchedikā tu samavāya<BR>
iti dhyeyam/ upapattāviti/<BR>
kāṃsyādigatabhojanādirūpakāryārhatvatadabhāyorityādiḥ/ taditi/<BR>
kāṃsyādāvityādiḥ/ ādheyaśaktītyarthaḥ/ nanu sparśo nāma<BR>
saṃyogātirikto guṇa iti kathaṃ tasya<BR>
saṃyogarūpatetyatrāha--prakṛte ceti/<BR>
kāṃsyādigatabhojanādikāryāspṛśyasparśayoḥ<BR>
pratibadhyapratibandhakabhāvakathanaprakaraṇe cetyarthaḥ/ taditi/<BR>
saṃyogarūpāspṛśyasparśetyarthaḥ/ nanu bhasmādisaṃyogasambhave<BR>
iṣṭāpattirityatrāha---antareti/ vinetyarthaḥ/<BR>
bhojanādyarhatāpattiriti/ kāṃsyāderityādiḥ/ iti evaṃ rūpeṇa/<BR>
punaḥ-prāguktātiriktaprakāreṇa/ prathamena-bhasmādinetyatra<BR>
praviṣṭenetyarthaṃḥ/ dvitīyena ceti/ ādiśabdenetyanuṣajyate/<BR>
kāṃsyādāvityatra praviṣṭenetyarthaḥ/ kḷpteti/<BR>
dravyādyabhāvāntasapatapadārthāṃntargatatayā saṃpratipannetyarthaḥ/<BR>
dhvaṃsaviśeṣeṇaiveti/ dhvaṃse viśeṣatvaṃ ca<BR>
bhasmādisaṃyogakālīnāspṛśyasparśapratiyogikayāvadabhāvasahitatve<BR>
sati bhasmādisaṃyogapratiyogikatvam/ tatrāpīti/<BR>
kāṃsyādāvityunaṣajyate/ bhasmādiviśeṣaṇatābhramavāraṇāya dhvaṃseti/<BR>
atra- darśitaśuddhipadārthaśarīre/ sambandhaviśeṣeti/<BR>
abhāvīyaviśeṣaṇatāviśeṣetyarthaḥ/ niyantritaṃ-ghaṭitam/ anyathā<BR>
aspṛśyasparśavati kāṃsyādau svapratiyogimattāsambandhena<BR>
tādṛśasparśapratiyogikayāvadabhāvavattvasambhavāt tādṛśayāvadabhāvavati<BR>
kāṃsyādau bhasmādyasaṃyukte bhasmādisaṃyogadhvaṃsasya kālikādināṃ<BR>
sattvāt tādṛśayāvadabhāvaviśiṣṭabhasmādisaṃyogadhvaṃsasya<BR>
yatretyādyuktakāṃsyādisādhāraṇyāt atiprasaṅgatādavasthyāpātāt/<BR>
sāmānādhikaraṇyamiti/ etacca sambandhavidhayaivaṃ niveśyam/<BR>
tadīyasambandhāpraveśena lāghavāt/ tathā ca<BR>
svaniṣṭhadaiśikaviśeṣaṇatāsambandhāvacchinnādheyatānirūpakanirūpitādheyatārūpatādṛśasāmānādhikaraṇyasambandhena<BR>
tādṛśayāvadabhāvaviśiṣṭabhasmādisaṃyogadhvaṃsaḥ śuddhariti niṣkarṣaḥ/<BR>
nanu aspṛśyasparśapratiyogikābhāvamātraniveśenaivopapattau kiṃ<BR>
yāvattvapraveśena/ na ca tādṛśayatkiñcidabhāvamādāya<BR>
yatretyādyuktasthale 'tiprasaṅgatādavasthyaṃ śaṅkanīyam/<BR>
aspṛśyavastutvena tādṛśavastūnyanugamayya<BR>
tādṛśavastusparśatvāvacchinnapratiyogitākābhāvaniveśenādoṣādityatrāha---aspṛśyeti/<BR>
yatkiñcidityabhāvaviśeṣaṇam/ yāvaditīti/ tatra yatretyādinā<BR>
prāguktakāṃsyādau/ taditi/ śuddhītyarthaḥ/ nanu yatretyādyuktakāṃsyādau<BR>
uktātiprasaṅgatādavasthyam/ saṃyogarūpasya<BR>
tādṛśasparśasyāvyāpyavṛttitvena tadabhāvasayāpi tadadhikaraṇe sattvādata<BR>
āha--tatreti/ yatretyādyuktakāṃsyādāvityarthaḥ/ niravacchinneti/ tathā ca<BR>
niruktasāmānādhikaraṇyaghaṭakaprathamādheyatāyāṃ<BR>
<BR>
<BR>
niravacchinnadaiśikaviśeṣaṇatāsambandhāvacchinnatvaṃ<BR>
niveśanīyamiti bhāvaḥ/ ukteti/ śuddhyāpattirūpetyarthaḥ/<BR>
abhāvakṭasāmānādhikaraṇyaviśiṣṭeti/<BR>
sāmānādhikaraṇyasaṃbandhenābhāvakūṭaviśiṣṭetyarthaḥ dhvaṃsaviśeṣaṇam/<BR>
<BR>
<BR>
bhasmādītyādi/ tatra ---<BR>
bhasmādisaṃyogādikaraṇe/ yadyapi<BR>
bhasmādisaṃyogakālāvacchinnabhasmādisaṃyogādhikaraṇanirūpitādheyatvarūpaṃ<BR>
yathāśrutaṃ yatra<BR>
bhasmādisaṃyogāspṛśyasparśāvityādyuktasthalīyatādṛśayāvadabhāvasādhāraṇaṃ<BR>
bhasmādisaṃyoganāśakāle tatra tādṛśayāvadabhāvasambhave 'pi<BR>
tādṛśābhāvānāmadhikaraṇāntaravṛttibhasamādi<BR>
saṃyogāvacchedakatadadhikaraṇavṛttipūrvakālīnabhasmādisaṃyoganāśakṣaṇāvacchedena<BR>
pūrvakālīnabhasmādisaṃyogāśraye tadadhikaraṇe<BR>
sattvādityuktātiprasaṅgatādasthyaśaṅkā/ tathāpi<BR>
bhasmādisaṃyogaviśiṣṭatvaṃ kālīnāntārtha iti na doṣaḥ/ vaiśiṣṭyaṃ<BR>
svaniṣṭhasamavāyasasbandhāvacchinnādheyatāviśiṣṭaniravacchinnaviśeṣaṇatāsaṃbandhāvacchinnādheyatāsaṃbandhena/<BR>
vaiśiṣṭyaṃ<BR>
svanirūpakanirūpitatvasvāvacchedakakṣaṇāvacchinnatvobhayasambandhena/<BR>
aspṛśyādiviśeṣaṇatābhramanivṛttaye abhāvaviśeṣaṇamiti/ tathā ca -<BR>
uktārthakakālīnāntaviśeṣaṇadāne ca/ tatra - yatretyādyuktakāṃsyādau/<BR>
yāvadityabhāvaviśeṣaṇam/ taditi/ aspṛśyasparśetyarthaḥ/ doṣa iti/<BR>
śuddhatāpattirūpa ityādiḥ/<BR>
<BR>
<BR>
<b>svatvasyātiriktapadārthatvakhaṇḍanam</b><BR>
<BR>
<BR>
pratīyata iti/<BR>
caitranirūpitasvatvavadidamiti bodhasya tatra jananāditi bhāvaḥ/<BR>
aperdṛṣṭāntatayā uktayuktyā<BR>
kḷptapadārthāntargatakāṃsyādigataśuddhirūpādheyaśaktilakṣaṇoktārthasamuccāyakatā<BR>
na yujayate/ anuktārthāntarasamuccāyakatāsambhave<BR>
<BR>
<BR>
tadayogādityabhisandhāyāha -- apineti/<BR>
pratiyogitvādityādinānuyogitvādhikaraṇatvādiparigrahaḥ/<BR>
tādṛśetyādi/ tādṛśaśabdaḥ yatheṣṭaviniyoganirūpitaparaḥ/ yogya<BR>
tvāntena tadavacchedakamityatra tacchabdārthakathanam/ avacchedakaśabdaḥ<BR>
prayojakaparaityabhisandhiḥ/ dīpikāyām [369] pratigrahādītyādinā<BR>
pitrādiparamparāsaṅgrahaḥ/<BR>
<BR>
<BR>
<b>vidhivādaḥ</b><BR>
<BR>
<BR>
prakāśikāyām<BR>
[370] sarveṣāmityādi/ atrāyamakhaṇḍaḥ śābdabodhaḥ -<BR>
sarvapadārthaṃviśeṣyaka - uktapadārthanirūpita -<BR>
yathāyogyāntarbhāvaprakārakapratipattyanukūlavyāpārapratiyogikadhvaṃsaviśiṣṭaḥ,<BR>
yaḥ<BR>
mūlaviśeṣyakavidhyanirūpakatvātmakanyūnatāpratiyogikābhāvaprakārakecchāviśiṣṭavidhiviśeṣyakalakṣaṇādiprakārakajñānajanakaśabdaḥ,<BR>
tadanukūlabhaviṣyakālīnakṛtimān,<BR>
śiṣyasamavetaśuśrūṣecchāviśiṣṭavidhinirūpaṇaniṣṭhavartamānakālīnatvāvacchinnaprakāratānirūpitakarmatvaniṣṭhaprakāratākajñānajanakāyetyādigranthābhinnaśabdānukūlavartamānakālīnakṛtimānityevaṃrūpaḥ/<BR>
prathamavaiśiṣṭyaṃ<BR>
1svāśrayakālāvacchinnavṛttikatvasvapratiyogisamānakartṛkatvobhayasambandhena/<BR>
dvitīyavaiśiṣṭyaṃ<BR>
2svaprayojyecchāviṣayatvasvaviṣayasamānakartṛkatvobhayasambandhena/ evaṃ<BR>
tṛtīyamapi/ tannirūpaṇamittra tacchabdo vidhiparaḥ/ 3atra svapadaṃ<BR>
sarvamapi naiyāyikaparam/ prayatneti/ pravṛttītyarthaḥ/ viśiṣṭeti/<BR>
sāmānādhikaraṇyasambandhenetyadiḥ sādhanatāviśeṣaṇamidam/<BR>
evamagre 'pi/ tādṛśeti/ prayatnajanakacikīrṣājanaketyarthaḥ<BR>
jñānaviśeṣaṇam/ kāryatvādītyanena tatpratipādaka ityatra<BR>
tacchabdārthakathanam/ tavyādītyādinā tavyadanīyaroḥ parigrahaḥ/ nanu<BR>
vastugatyā kṛtisādhyatārahite kṛtisādhyatābhramāt loke<BR>
pravṛttirdṛśyate/ ataḥ [370] kṛtyasādhye pravṛttyadarśanāditi<BR>
dīpikāvākyamayuktamityata āha --- kṛtyasādhyatveneti/<BR>
kṛtyasādhyatvaprakārakajñānaviṣayībhūta ityarthaḥ/<BR>
<BR>
<BR>
--------------------------------<BR>
<BR>
<BR>
1. svaṃ dhvaṃsaḥ<BR>
tadāśrayakālāvacchedena ākāśavṛttimān śabdaḥ, evaṃ sva dhvaṃsaḥ<BR>
tatpratiyogī pratipattyanukūlaśabdātmakavyāpāraḥ tatsamānakartṛkaśca<BR>
śabda iti saṃbandhadvayopapattiḥ/<BR>
<BR>
<BR>
2. svaṃ<BR>
nyūnatāparihārecchā tatprayojyā icchā<BR>
vidhijñānajanakaśabdaviṣayakecchā tadviṣayatvaṃ tādṛśaśabde, evaṃ svaṃ<BR>
nyūnatāparihārecchā tadviṣayaḥ nyūnatāparihāraḥ tatsamānakartṛkatvaṃ<BR>
ca tādṛśaśabde iti saṃbandhadvayopapattiḥ/<BR>
<BR>
<BR>
3. atra svapadamiti/<BR>
etatprakaraṇe prakāśikāsthāni svapadāni ityarthaḥ/<BR>
'svaparamatasādhāraṇam' 'svamate' ityādau sthitāni svapadāni<BR>
naiyāyikaparāṇītyarthaḥ/<BR>
<BR>
<BR>
cikīrṣādvāretyādi/<BR>
evamagre 'pi bodhyamiti bhāvaḥ/ kṛtyasādhyatveti/<BR>
kṛtisādhśyatvābhāvetyarthaḥ/ evamagre 'pi/ kṛtyasādhyatvajñānābhāva<BR>
evetyevena kṛtisādhyatājñānavyavacchedaḥ/ tattvepravartakatve<BR>
gauravāditi/ dvidhā abhāvatvaghaṭitasya<BR>
<BR>
<BR>
kṛtyasādhyatvābhāvajñānābhāvatvasya<BR>
kṛtisādhyatājñānatvamapekṣyetyādiḥ/ tattaditi/ kṛtisādhyatvābhāva<BR>
kṛtisādhyabhedetyarthaḥ/ vyāpyādītyādinā<BR>
tattadavacchedakadharmakṛtisādhyatvaviruddhadharmayoḥ saṅgrahaḥ/ digiti/<BR>
ayamāśayaḥ--- yatra kṛtyasādhyatvasya kṛtisādhyatvasya ca jñānaṃ nāsīt<BR>
tatra pravṛttivāraṇāya kṛtisādhyatājñānasya pravartaṅkatvamāvaśyakamiti/<BR>
tatrāpi-viṣabhakṣaṇādāvapi/ ayam-jyotiṣṭomādiḥ/ matkṛtiṃ<BR>
vinetyādi/ idaṃ ca puraṣāntarakṛtapākādau vyabhicāravāraṇāya/<BR>
ānumāniketi/ anumānajanyerthaḥ/ rūpeti nimittaviśeṣaṇam/<BR>
sandhyāvandanetyuttaramādiśabdaḥ pūraṇīyaḥ/ tena snānasaṅgrahaḥ/<BR>
śucijīvitvādītyatra śucijīvitvādimattvādītyarthaḥ/ ādinā<BR>
tatkālāśaucasaṅhaḥ/ evamagre 'pi/ dīpikāyām anunugama iti/<BR>
uktakarmatrayasthalīyakṛtisādhyatājñānānāṃ pravṛttitvāvacchinnaṃ prati<BR>
ekakāraṇatvāsambhava ityarthaḥ/ prakāśikāyām<BR>
upapādayatipravṛttisāmānyeti/<BR>
pravṛttitvāvacchinnakāryatānirūpitakāraṇatāvacchedakarūpasyetyarthaḥ/<BR>
ekasya - darśitakarmatrayasthalīyakṛtisādhyatājñānasādhāraṇasya/ tasyetyatra<BR>
tanniṣṭhetyatra ca tacchabdaḥ puruṣaparaḥ/ kāmanādirityādinā<BR>
vihitakālaśucitīvitvatātkālikāśaucavattvayoḥ saṅgrahaḥ/ tadvattāyā<BR>
ityatra tacchabdaḥ kāmanādiṃparaḥ/ evaṃ-tatsambandhasyetyatrāpi/ tathā -<BR>
svaviṣayeti/ svapadamatra kāmanāparam/ sādhanatvādītyādinā<BR>
āśrayatvasaṅgrahaḥ/ rūpeti sambandhaviśeṣaṇam/ caramaḥ tacchabdaḥ<BR>
jñānaparaḥ/ anugatatvāditi/ athaivamapi svatvasya<BR>
tattatpuruṣavyaktiviśrāmāt<BR>
puruṣavyaktibhedenānantakāryakāraṇabhāvaprasaṅgaḥ/ anyathā<BR>
pravṛttitvasyānugatasya kāryatāvacchedakatve vyabhicārāpatteḥ/ maivam<BR>
-- samavāyena vaidikakarmagocarapravṛttitvāvacchinnaṃ prati<BR>
ādheyatvasamavāyoḥ bhayasambandhena kṛtisādhyatājñānatvena<BR>
<BR>
<BR>
hetutvopagamādadoṣāt/ ādheyatvaṃ<BR>
svaviśeṣaṇavattāpratisandhānajanyatvasambandhena/<BR>
kāraṇatāvacchedaketyataparaṃ saṃbandheti vaktavyam/ lāghavenetyartha<BR>
iti/ samavāyasya tādṛśasyātilaghutvāditi bhāvaḥ/ taditi/<BR>
gurvītyarthaḥ/ kāraṇatāvacchedakasyeti/ sambandhasyeti śeṣaḥ/<BR>
janyatveti/ niyatottaravṛttitvarūpetyādiḥ/ janyatvādītyādinā/<BR>
sambandhāvacchinnatvādheyatvobhayatvānāṃ saṅgrahaḥ/ atra -<BR>
prayatnajanakajñānaviṣayaśarīre/ balavadaniṣṭānanubandhitvamapi iti/<BR>
balavat yadaniṣṭaṃ tadananubandhitvamapītyarthaḥ/<BR>
jyotiṣṭomayāgahetubhūtasyārthaṃvyayakāyakleśādirūpāniṣṭasya<BR>
vyāvṛttye balavaditi/ iṣṭotpattiprākkālīṃnabhinnatvamiha balavattvam/<BR>
apiḥ kṛtisādhyatājñānatveṣṭasādhanatājñānatvayoḥ dṛṣṭāntatvena<BR>
samuccāyakaḥ/ tatra tadantarbhāvaprayojanamāha<BR>
<BR>
<BR>
- teneti/<BR>
prayatnajanakajñānaviṣayaśarīre<BR>
balavadaniṣṭānanubandhitvaniveśenetyarthaḥ/ na pravṛttyāpattiriti<BR>
sambandhaḥ/ rūpeṣṭeti karmadhārayaḥ/ viśiṣṭeti/<BR>
balavadaniṣṭānanubandhikṛtisādhyeṣṭasādhanatetyarthaḥ/<BR>
pravṛttāvityādiḥ/ kṛtisādhyatvādīti/ ādinā<BR>
iṣṭasādhanatvabalavadaniṣṭānanubandhitvayoḥ saṅgrahaḥ/ pṛthageveti/<BR>
kṛtisādhyatājñānatvādinaivetyarthaḥ/ daṇḍacakrādinyāyeneti/ anyathā<BR>
uktaviśiṣṭajñānatvena kāraṇatvopagame viśeṣaṇaviśeṣyabhāve<BR>
vinigamanāviraheṇa gurudharmāvacchinnanānākāraṇatāsvīkārāpatteriti<BR>
dhyeyam/ pravṛttītyartha iti/ anyathā prayatnasya<BR>
nivṛttijīvanayonisādhāraṇasya<BR>
kṛtisādhtvādijñānakāryatāvacchedakatve<BR>
vyatirekavyabhicāraprasaṅgāditi bhāvaḥ/ pratyavāyasyeti/<BR>
pāpasyetyarthaḥ/ prāgabhāvaḥ - anutpattiḥ/ anyathā yāvadāyuṣaṃ<BR>
sandhyavandanādikartari pratyavāyājananāt/ prāgabhāvāsambhavena<BR>
tadīyasandhyāvandanāderniṃṣphalatvāpatteriti bhāvaḥ/ nanu loke sukha,<BR>
duḥkhanivṛtti, duḥkhahetunivṛttīnāmeva phalatvamiṣṭatayā<BR>
dṛṣṭamitikathamuktalakṣaṇaprāgabhāvasya phalatvasambhavaḥ, iṣṭasyaiva<BR>
phalatvādityatrāha -- tasyeti/ duḥkhajanakābhāvatayeti/ duḥkhajanakasya<BR>
yo 'bhāvaḥ tattvenetyarthaḥ/ taditi duḥkhajanaketyarthaḥ/ phalatvamiti/<BR>
pravṛttyuddeśyatvaghaṭitamityādiḥ duḥkhajanakābhāvatayā iṣṭatvaṃ ca<BR>
tādṛśābhāvatvaprakārakecchāviṣayatvamiti dhyeyam/ nanu<BR>
pratyavāyaparihāraśabditasya tatprāgabhāvasya tadanutpattirūpasya kathaṃ<BR>
phalatvam/ janyave sati pravṛtyuddeśyatvaṃ hi tat/ uktaprāgabhāvastu na<BR>
janya iti śaṅkate - na ceti/ taditi/ pratyavāyetyarthaḥ/ tasya -<BR>
pratyavāyaprāgabhāvasya/ svarūpasaṃbandharūpasya - dharmisvarūpānatiriktasya/<BR>
tatra - pratyavāyaprāgabhāve/ phalatvākṣateriti phalatvaśarīrejanyatvasthale<BR>
prayojyatvasyaiva niveśanīyatvāditi bhāvaḥ/<BR>
<BR>
<BR>
<b>apūrvasya<BR>
liṅarthatvakhaṇḍanam</b><BR>
<BR>
<BR>
[377] icchāviśeṣeti/<BR>
svasvatvanivṛttipūrvakadevatāsvatvaprakārakecchedatyarthaḥ/<BR>
āśutaravināśina iti/ etadarthastvagre vyaktībhaviṣyati/ bhānam-jñānaṃ<BR>
śābdarūpam/ yadvā bhānaṃ-viṣayatā/ evamagre 'pi/ sādhanatvenetyatra<BR>
tṛtīyā<BR>
<BR>
<BR>
viṣayatānvayini<BR>
prakāratāniyapitatve/ bhānamityasya śābdabuddhāvityādiḥ/ [378] ayogyatvāditi/ svargasādhanatvābhāvavatvāt/ sādhanatvasya ca<BR>
kāryāvyavahitaprākkṣaṇāvacchedena<BR>
kāryādhikaraṇavṛttyabhāvapratiyogitānavacchedakataddharmavattvarūpatvāt<BR>
svargāvyavahitaprākkṣaṇāvacchedena yāgābhāvāditi bhāvaḥ/ nanu<BR>
āśutaravināśitvamatiśīghravināśitvaṃ vināśitvaṃ<BR>
nāśapratiyogitvam/ taccāphalasthāyinyapi sambhavati<BR>
tato 'dhikasthāyyapekṣayā tasya tathātvādityato vyācaṣṭe - tṛtīyeti/<BR>
svotpattikṣaṇetyādiḥ/ anyathā kiñcidapekṣayā tṛtīyatvasyāpi<BR>
sarvakṣaṇasādhāraṇyānapāyāt taddoṣāpatteḥ/ svotpattikṣaṇatṛtīyatvaṃ ca<BR>
svotpattikṣaṇadhvaṃsotpattyadhikarakṣaṇadhvaṃsotpattyadhikaraṇatvam/ na cātra<BR>
svatvaghaṭanayānanugamaḥ/ yataḥ prameyaviśiṣṭatvamāśutaravināśitvamiti<BR>
sthūlo 'nugamaḥ/ vaiśiṣṭyaṃ<BR>
1svatādātmyasvotpattikṣaṇadhvaṃsotpattyadhikaraṇakṣaṇadhvaṃsotpattyadhikaraṇakṣaṇavṛttidhvaṃsapratiyogitvobhayasambandhena/<BR>
<BR>
<BR>
<BR>
--------------------------------<BR>
<BR>
<BR>
1. yāgādeḥ svotpatti<BR>
tṛtīyakṣaṇavṛttidhvaṃsapratiyogitvamupapādanīyam/ tatra prameyapadena<BR>
yāga eva grāhyaḥ tadviśiṣṭatvamubhayasaṃbandhena yāge/ tathā hi svaṃ yāgaḥ<BR>
tattādātmyaṃ yāge, evaṃ svaṃ yāgaḥ tadutpattikṣaṇaḥ prathamakṣaṇaḥ<BR>
taddhvaṃsotpattyadhikaraṇakṣaṇaḥ dvitīyakṣaṇaḥ<BR>
taddhvaṃsotpatyadhikaraṇakṣaṇaḥ tṛtīyakṣaṇaḥ tadvṛttiryoyāgadhvaṃsaḥ<BR>
tatpratiyogitvaṃ yāge iti/<BR>
<BR>
--------------------------------<BR>
<BR>
<BR>
1kṣaṇaviśiṣṭatvamiti<BR>
sūkṣmānugamaḥ/ vaiśiṣṭyaṃ<BR>
svavṛttidhvaṃsapratiyogitvasvanirūpitasvotpattikṣaṇadhvaṃsotpattyadhikaraṇakṣaṇadhvaṃsotpattyadhikaraṇatvasambandhāvacchinnādheyatvobhayasambandhena/<BR>
ato na doṣaḥ/ anekakṣaṇavṛttitvarūpaṃ sthāyitvam/<BR>
dvitīyakṣaṇamātravṛttipadārthaṃsādhāraṇamapītyālocya vyācaṣṭe -<BR>
<BR>
<BR>
phalaparyantasthāyīti/<BR>
phaletyasya prakṛtetyādiḥ/<BR>
2svotpattikṣaṇadhvaṃsādhikaraṇaprakṛtaphalotpattikṣaṇadhvaṃsānadhikaraṇayāvatkṣaṇavṛttitvam/<BR>
ādheyatayā tādṛśakṣaṇatvavyāpakatvaparyavasitaṃ phalaparyantasthāyitvam/<BR>
<BR>
<BR>
nanu [377] sthayikāryamapūrvameva iti dīpikāvākyamayuktam/<BR>
kṛtisādhyatārūpakāryatāyā yāga eva sambhavāt apūrve<BR>
tadasambhavādityatrāha - yāga iti/ sākṣāt - kiñcidadvārā/<BR>
āśrayatāsambandheneti yāvat/ yāgadvārā -<BR>
svāśrayayāgajanyatvarūpaparamparāsambandhena/ taditi/ janyetyarthaḥ/<BR>
ekadeśa iti/ kṛtāviti śeṣaḥ/ tatra - jyotiṣṭomena yajeteti<BR>
vākye/ sādhanāntaṃ yāgaviśeṣaṇam/ pūrvamiti/<BR>
jyotiṣṭomavākyajanyabodhādityādiḥ/ anupasthitatvāditi/<BR>
pramāṇāntareṇāpūrvasiddherasambhavāt tādṛśavākyenaiva<BR>
tatsiddhervaktavyatvāditi bhāvaḥ/ tatra - apūrve/<BR>
<BR>
<BR>
atra - uktākṣepe/<BR>
pravadantīti/ samādhānamiti śeṣaḥ/ taditi/ gurvityarthaḥ/ tādṛśeti/<BR>
taddharmāvacchinnaviṣayaketyarthaḥ/ taddharmāvacchinnaviṣayakatvaṃ<BR>
taddharmāvacchinnaviṣayatānirūpakatvam/ na tviti/ tadviṣayakaśābdaṃ prati<BR>
tadviṣayakaśaktigrahasya<BR>
<BR>
<BR>
--------------------------------<BR>
<BR>
<BR>
1. prathamasvapadena<BR>
yāgotpattitṛtīyakṣaṇo grāhyaḥ/ tadvṛttidhvaṃsapratiyogitvaṃ yāge/<BR>
dvitīyasvapadaṃ tṛtīyakṣaṇaparam/ tṛtīyasvapadaṃ yāgaparam/<BR>
tṛtīyakṣaṇanirūpitā yāganiṣṭhā ādheyatā<BR>
svotpattikṣaṇadhvaṃsotpattyadhikaraṇakṣaṇadhvaṃsotpattyadhikaraṇakṣaṇatvasaṃbandhāvacchinnāḥ/<BR>
tena saṃbandhena yāgasya tṛtīyakṣaṇe sattvāditi<BR>
tādṛśādheyatvobhayasaṃbandhena tṛtīyakṣaṇaviśiṣṭatvaṃ yāgasyeti<BR>
samanvayaḥ/<BR>
<BR>
<BR>
2. svaṃ yāgaḥ<BR>
tadutpattikṣaṇadhvaṃsādhikarakṣaṇamāramya<BR>
prakṛtaphalasyasvargāderutṣatikṣaṇadhvaṃsānadhikaraṇabhūtā/ yāvantaḥ kṣaṇāḥ<BR>
tāvadvṛttitvamityarthaḥ/<BR>
<BR>
<BR>
---------------------------------<BR>
<BR>
<BR>
tadviṣayakopasthiteśca<BR>
hetutā na svīkriyata ityarthaḥ/ evaṃ coktarītyā<BR>
śaktigrahādiśābdabodhayoḥ samānaviṣayakatvena<BR>
kāryakāraṇabhāvamanupetya samānaprakārakatayā tayostadupagame<BR>
cetyarthaḥ/ yatra kutracit - ghaṭādau/ yogyateti/<BR>
<BR>
<BR>
yāgaviṣayakatvānvayetyarthaḥ/ nanu śābdabodhe yogyatāvaśāt<BR>
ghaṭādirūpakāryasyaiva bhānaṃ kuto na sambhavatītyatrāha - na hīti/ na<BR>
sambhavati hītyanvayaḥ/ anyaditi/ apūrvarūpakāryādityādiḥ/ nitya<BR>
iti/ karmaṇīti śeṣaḥ/<BR>
<BR>
<BR>
phalābhāvāditi/<BR>
phalatvamiha janyatvaghaṭitam/ tatra - nityakarmavākye/ dīpikāyām<BR>
[377] nityavākye 'pīti apiḥ kāmyavākyasamuccāyakaḥ dṛṣṭāntatayā/<BR>
vācyamiti/ liṅāderityādiḥ/ nanvapūrvasya kenākāreṇa<BR>
nityavākyasthaliṅādivācyatetyāśaṅkāyāmāha - prakāśikāyām<BR>
kāryatvenetyādiriti/ paṇḍeti/ tanmate 'pūrvaṃ dvividham -<BR>
1kalikāpūrvam paṇḍāpūrvam ceti/ tatra<BR>
kāmyavākyasthaliṅādivācyamapūrvamādyam/ nityavākyasthaliṅādivācyaṃ<BR>
dvitīyam/ paṇḍatvaṃ napuṃsakatvam phalājanakatvamiti yāvat iti<BR>
dhyeyam/ dīpikāyām [377] kalpyata iti/ ayamatra<BR>
kalpanāprakāraḥ-nityavākyasthaliṅ kāryātvaprakāreṇāpūrvavācakaḥ<BR>
vaidikaliṅtvāt kāmyavākyasthaliṅvaditi/ kriyetyādivākye<BR>
kriyāyā dhātvarthasya yatkāryaṃ phalaṃ tatretyartha iti bhramavyudāsāyāha -<BR>
prakāśikāyām dhātvarthaniṣṭheti/ tathā cātra kāryaśabdaḥ kāryatvaparaḥ/<BR>
kriyākārya ityatra ṣaṣṭhīsamāsa eveti bhāvaḥ/ alaukiketi/<BR>
vaidiketyarthaḥ/ liṅādīti pūraṇīyam/ sādhāraṇyeneti/<BR>
sādhāraṇyamādheyatvam śaktyanvayini vaiśiṣṭye tṛtīyā/<BR>
kāryatvādāveveti/ evenāpūrvavyavacchedaḥ/ dīpikāyām [377] yāgasyāpīti/ apiratra dṛṣṭāntatvenāpūrvasamuccāyakaḥ/<BR>
ayogyeti/ svargasādhanatvābhāvavattetyarthaḥ/ sādhanatayeti/<BR>
svargādītyādiḥ/ taditi/<BR>
<BR>
<BR>
--------------------------------<BR>
<BR>
<BR>
1. kalikāpūrvamiti/<BR>
kalayati utpādayati phalamiti vyutpattyā niṣpanno 'yaṃ śabdaḥ<BR>
savargādikāmyaphalasādhanamūparvamācaṣṭe/ napuṃsakavācī paṇḍaśabdaḥ<BR>
niṣphalatvārthakaḥ/ tathā ca niṣphalāpūrvamiti paṇḍāpūrvaśabdārthaḥ/<BR>
<BR>
<BR>
---------------------------------<BR>
<BR>
<BR>
sādhanatetyarthaḥ/ evaṃ<BR>
vyākhyāne 'pi tannirvāhāyetyatra avāntareti/<BR>
phalasādhanayormadhyadaśābhāvītyarthaḥ/ apūrvakalpanāditi/ ayamatra<BR>
kalpanāprakāraḥ--yāgaḥ svargajanakavyāpārajanakaḥ<BR>
svargāvyavahitaprākkālāvṛttitve sati svargajanakatvāt yo<BR>
yadavyavahitaprākkālāvṛttitve sati yajjanakaḥ sa<BR>
tajjanakavyāpārajanakaḥ/ yathā saṃskāradvārā smṛtijanakānubhava iti/<BR>
<BR>
<BR>
nanu<BR>
yāgasyāyogyatāniścayo mā bhūt tatsaṃśayaḥ paraṃ jāyata eveti<BR>
niścayavatsaṃśayasyāpi tadvattādhīvirodhitvāt kathaṃ<BR>
svargādisādhanatayā yāgabodhasambhava ityatrāha --- prakāśikāyām<BR>
ayogyateti/ svargādisādhanatvābhāvavattetyarthaḥ/ tasya -<BR>
ayogyatāsaṃśayasya/ avighaṭakatvāditi/ avirodhitvādityarthaḥ/<BR>
tadabhāvavattāniṃścayasyaiva tadvattādhīvirodhitvāditi bhāvaḥ/<BR>
yāgadharmiṅkasvargādisādhanatvaprakārakabuddhāvityādiḥ/ bodha iti/<BR>
jyotiṣṭomādivākyataḥ svargādisādhanatāyā ityādiḥ/<BR>
vākyāditi/ jyotiṣṭomādītyādiḥ/ tasya-yāgasya/ nanvapūrvasya<BR>
yāgavyāpāratve yāgajanyatvaṃ yāgajanyasvargādirūphalajanakatvaṃ dvayamapi<BR>
kalpanīyam/ yāgadhvaṃsasya yāgavyāpāratāyāṃ tu pratiyogividhayā<BR>
yāgajanyatāyā yāgadhvaṃse kḷptatvāt svargādirūphalajanakatāmātraṃ<BR>
kalpanīyamityubhayakalpanayā pūrvapakṣe gauravamityāśaṅkate ---<BR>
nanviti/ dhvaṃsasyaivetyevenāpūrvavyavacchedaḥ/ vyāpāratvamiti/<BR>
yāgetyādiḥ/ sparśādītyādinā<BR>
karatoyātilaṅghanagaṇḍakībāhutaraṇayoḥ saṃgrahaḥ/<BR>
<BR>
<BR>
dīpikāyām [377] na<BR>
yāgadhvaṃso vyāpāra iti/ na vyāpāra ityanvayaḥ/ vyāpāra<BR>
ityasya yāgetyādiḥ/ anyathā śrautasya kṣarateḥ naśyatītyarthaparatayā<BR>
dhvaṃsasya nāśaviraheṇa vyāpārasya<BR>
kīrtanādināśaśrutivirodhaprasaṅgāditi bhāvaḥ/ atra ca na kṣaratiḥ<BR>
nāśarūpamukhyakṣaraṇaparaḥ api tu phalāsamarthatvarūpagauṇakṣaraṇaparaḥ/ evaṃ<BR>
ca yāgadhvaṃsasya yāgavyāpāratāyāmapi na kṣatiḥ/ tasya phalāsamarthatvaṃ ca<BR>
bhavati/ dharmakīrtanādeḥ svargādiphalaṃ prati pratibandhakatvakalpanayā/<BR>
anyathā prāguktakalpanā -- apūrvarūpadharmasya nāśakalpanā tannāśaṃ prati<BR>
kīrtanādeḥ hetutvakalpanā ceti mahāgauravāpatteriti<BR>
dīpikoktadūṣaṇaṃ na vicārasahamiti ālocya dhvaṃsasya<BR>
vyāpāratāyāmabhedyaṃ dūṣaṇaṃ svayamāha - prakāśikāyām dhvaṃsasyeti/<BR>
dūṣaṇāntaram - prāgupāditadūṣaṇātiriktadūṣaṇam/<BR>
<BR>
<BR>
<b>ākhyātasya<BR>
yatnārthakatvasthāpanam</b><BR>
<BR>
<BR>
nanu<BR>
lokavyutpattītyatra vyutpatteḥ kṛtisādhyatvādau liṅgādi<BR>
śaktigraharūpatāyāḥ kriyāyāṃ<BR>
<BR>
<BR>
kṛtisādhyatvādyanvayaniyāmakatvakathanaṃ na yujyate ityato<BR>
vyācaṣṭe - [380] lokavyavahāretyartha iti/ sa ca<BR>
lokavyavahāraśca/ ityevaṃrūpa ityanenānvayaḥ/<BR>
kṛtisādhyatvenetyādi/ jñānānvayini prakāratve tṛtīyā/ tatpadaṃ<BR>
<BR>
<BR>
tralantayatpadasamānārthakam/ tathā ca<BR>
kṛtisādhyatveṣṭasādhanatvaprakārakajñānavānityarthaḥ/ tadartha iti/<BR>
tatpadamatra lokavyutpattibalādityetatparam/ tatretīti/ tatra - loke/<BR>
dīpikāyām liṅtvenetyataḥ paramādīti śeṣaḥ/ vidhyarthatvamiti/<BR>
liṅāderityādiḥ/ vidhirathau vācyo yasyeti bahuvrīhiḥ/ tathā ca<BR>
vidhiśabdasya pravartakajñānaviṣayaparatayā<BR>
tādṛśaviṣayavācakatvamityarthaḥ/ ākhyatatvenetyādi/ ākhyātatvāvacchinnaṃ<BR>
tannirvakti --- prakāśikāyām ākhyātatveneti/ tacca --- ākhyātatvaṃ ca/<BR>
saṃketeti/ pāṇinīyetyādiḥ/ śakteti/<BR>
liṅādiniṣṭhakṛtinirūpitetyādiḥ/ śaktinirūpakatetyarthaḥ/ avacchinne<BR>
-- viśiṣṭe/ evamagre 'pi/ saṃbandheti/ sambandhaścātrānukūlatā/<BR>
evamagre 'pi/ tat - kiṃ karotītyevaṃ rūpam/ taditi/ kiṃ<BR>
karotītyevaṃrūpapraśnavākyetyarthaḥ/ nivartakatvamiti/ sambhavatīnti<BR>
śeṣaḥ/ anayathā/ kṛtitvāvacchinne pākasaṃbandhabodhakatvavirahe/<BR>
tannivartakatvamityāderanuṣaṅgāt tannivartaṅkatvaṃ na<BR>
sambhavatītyanvayaḥ/ kṛtibodhakatvāsaṃbhavāditi/ acetane rathādau<BR>
cetanadharmasya kṛterasambhavāditi bhāvaḥ/ taditi/ ratho<BR>
gacchatītyādisthalīnayākhyātetyarthaḥ/ anurodheneti/ anena<BR>
sarvākhyātānāṃ śaktyaikarūpyaucityanyāyaḥ sūcitaḥ/ vyāpāra eveti/<BR>
evena kṛtivyavacchedaḥ/ nanu ratho gacchatītyādau<BR>
vyāpāratvarūpalaghudharmāvacchinne lakṣaṇāsvīkāreṇaiva sāmañjasye<BR>
anukūlavyāpāratvarūpagurudharmāvacchinne lakṣaṇākathanaṃ<BR>
dīpikākārasyāyuktam/ evamanukūlatve nirūpitatvasaṃmbandhena<BR>
gamanāderanvayasya vācyatayā tādṛśasaṃbandhasyādhikasya śābdabuddhaiṃ<BR>
bhānakalpane mahāgauravaṃ cetyatrāha---vyāpāra iti/ etena ---<BR>
anukūlatvarūpeṇa/ nirūḍheti/<BR>
anāditātparyaviṣayībhūtārthaniṣṭhetyarthaḥ/ evamagre 'pi<BR>
āśrayatāsambandhenaivetyevakāraḥ anvayenetyuttaraṃ yojyaḥ/<BR>
evenākhyātārthatayā kalpite āśrayatve nirūpitatvasambandhena<BR>
anvayavyavacchedaḥ/ nāmārthayoriveti ekanāmārtheṃ aparanāmārthasya yathā<BR>
abhedātiriktasambandhena nānvayaḥ/ tathehāpi nāmārthe<BR>
dhātvarthasyābhedātiriktasambandhenānvayo nopeyate/ anyathā<BR>
rājāpuruṣa ityādau puruṣādipadārtheṃ rājādipadārthasya<BR>
svasvāmibhāvādisambandhena pacyate taṇḍula ityādau dhātvarthasya<BR>
pākādeḥ kriyākarmabhāvādisambandhena taṇḍulādipadārthe<BR>
yathākramamanvayāpatteriti bhāvaḥ/ avyutpannatvāt --<BR>
samabhivyāhāraviśeṣajñānaniyāmyatvavirahāt/ tatra-ratho<BR>
gacchatītyādau/ tathā - prathamāntārthe gamanāderāśrayatāsaṃbandhena/<BR>
saṃbandhe 'tiriktatvaviśeṣaṇapraveśaphalamāha - stokaṃ<BR>
pacatītyādāvapīti/ kartṛkarmaṇorākhyātārthatāsambhave dīpikākṛtā<BR>
<BR>
<BR>
yukterakathanāt svayaṃ<BR>
tatra tāmāha - ākhyātasyeti/ kartrādāviti/ ādinā<BR>
dhātvarthatāvacchedakatvābhimatasaṃyogavibhāgādirūpatattatphalavadātmakakarmaparigrahaḥ/<BR>
mahāgauravasūcanāyānantetyuktam/ kṛtyāderityādinā<BR>
saṃyogādirūphalaparigrahaḥ/ evamagre 'pi/ aṅgīkāryamityataḥ paraṃ<BR>
kṛtitvādijāteḥ śakyatāvcdedakatāvacchedakamapyaṅgīkāryamiti<BR>
śeṣaḥ/ kṛtitvādītayādinā saṃyogatvādiparigrahaḥ/<BR>
jātyakhaṇḍopādhyatiriktasya yatkiñcidrūpeṇaiva bhānāditi bhāvaḥ/<BR>
lāghavamiti/ kṛtitvādijāterekatvenānantyavirahāt<BR>
jātyanullikhitapratītau jāteḥ svarūpata eva bhānopagamena<BR>
kasyaciddharmāntarasya śakyatāvacchedakatāvacchedakatāyā<BR>
apyanupagamācceti bhāvaḥ/ dīpikāyām taditi kartṛkarmaparam/<BR>
ekatvādītyādipadārthamāha - prakāśikāyām ādinā kṛtyādīti/<BR>
ādinetyasyādiśabdenetyarthaḥ/ evamanyatrāpi/ tarhi ākhyātasya<BR>
kṛtyādyarthakatve/ kartṛkarmaṇoriti/ devadattaḥ pacati pacyate taṇḍula<BR>
ityādāvitiśeṣaḥ/ lābhaḥ - pratitiḥ/ kartṛtvakarmantvābhyāṃ<BR>
devadattataṇḍulāderityādiḥ/<BR>
<BR>
<BR>
evamagre 'pi/<BR>
dīpikāyām tayoḥ - kartṛkarmaṇoḥ/ ākṣepādeveti/<BR>
ākṣepaścārthāpattiḥ/ devadattādeḥ kartṛtvādikamantarā<BR>
kṛtyādiparākhyātasamabhivyāhṛtadevadattādipadabodhyatvamanupapannami tyādirūpā/<BR>
nanu svamate uktarūpākṣepānupagamādākṣepādeveti<BR>
dīpikāvākyamasaṅgatamityatrāha - prakāśikāyām paramateneti/<BR>
svamate tviti/ svapadamatra naiyāyikaparam/ padenaiva ityevena<BR>
uktākṣepavyudāsaḥ/ taditi kartṛkarmetyarthaḥ/ devadattaḥ pacatītyādau<BR>
kañcanākṣepaṃ tatparihāraṃ ca vivakṣan tadupayo gitvena<BR>
śābdabodhaprakāraṃ yathāyogaṃ darśayati - devadattaḥ taṇḍulaṃ<BR>
pacatītyatreti/ tatra - tevadattaḥ pacati, taṇḍulaḥ pacyata<BR>
ityuktasthalayoḥ/ anabhidhānāditīti/ tṛtīyādvitīyāniyāmakayoḥ<BR>
sūtrayoranabhihitādhikārīyatvāditi bhāvaḥ/ anabhihvita iti/<BR>
lakārādibhirityādiḥ/ lakārādi janyaśābdabodhāviṣaya ityarthaḥ/<BR>
tādṛśe - lakārādibhiranabhihita - ityarthaḥ/ mūle 'pyevam/<BR>
<BR>
<BR>
<b>upasargāṇāṃ<BR>
dyotakatvam</b><BR>
<BR>
[385] upasargāṇām - upasargāt kriyāyoga<BR>
iti vihitopasargasaṃjñakānām prādīnāmiti śeṣaḥ/ vacanatveti/<BR>
<BR>
<BR>
prakarṣādirūpārthaviśeṣetyādiḥ/ tātparyeti/<BR>
samabhivyāhṛtadhātupratipādyārthaviśeṣetyādiḥ/ grāhakatvamiti/ anyathā<BR>
upāsyate guruḥ ityādau upaśabdasya samīpadeśaparatayā<BR>
āseścādheyatvārthakatvena<BR>
samīpadeśādheyatvarūpaviśiṣṭārthaparasyopāserakarmakatvena 'laḥ<BR>
karmaṇi ca bhāve cākarmakebhyaḥ' (pā. sū 3.4.69) iti sūtroktarītyā<BR>
karmalakārānupapattiprasaṅgāt/ ataḥ upaśabdaḥ<BR>
upāsanātmakajñānaviśeṣarūpārthaviśeṣe āsadhātostātparyaṃ grāha yati<BR>
ityeva vaktavyamiti/ evamanyatrāpi bodhyam/ dīpikāyām<BR>
prakarṣe-prakarṣādau dyotakatvamevetyevakāravyavacchedyaṃ sphuṭayati-na tatra<BR>
śaktiriti/ tatra prakarṣādau/ tena - uktarītyā upasargāṇāṃ<BR>
dyotakatvasthāpanena/ sūcitamityanena sambandhaḥ/ itareti/<BR>
upasargaṃsaṃjñārahitetyarthaḥ/ nipātanāditi evakārādīnāmiti śeṣaḥ/<BR>
'svarādinipātamavyayam' (pā. sū. 1.1.37) iti<BR>
sūtravihitanipātasaṃjñakānāmityarthaḥ/ evakārādīnāṃ<BR>
vācakatvaprakāramupapādayati - tathā hītyādinā/ ayogavyavacchedaḥ<BR>
uddeśyatāvacchedakībhūtaśaṅkhatvādivyāpakatvam/ anyayogeti<BR>
evakārasyetyādiranuṣajyate/ vyavacchedaśceti/ artha ityanuṣajyate/<BR>
anyayogavyavacchedaḥ uddeśyatāvacchedakapārthatvādivyāpyatvam/<BR>
ityādikamityādinā kriyāsaṅgataivakārasyātyantāyogavyavacchedaḥ<BR>
uddeśyatāvacchedakatvābhimatasarojatvādisāmānādhikaraṇyarūpaḥ/ artha<BR>
ityādikamityarthaḥ/<BR>
<BR>
<BR>
<b>padārthatattvajñānasya<BR>
mokṣahetutvanirūpaṇam</b><BR>
<BR>
<BR>
[388] prekṣāvaditi/ buddhimadityarthaḥ/ viṣayeti<BR>
muktiviśeṣaṇam/ pṛthivyādeḥ jalatvādinā jñānasyātattvajñānasya<BR>
muktiprayojakatvāsambhavādāha - padārthatattvajñānasyeti/<BR>
yathāvasthitākāreṇa padārthajñānasyetyarthaḥ/ anyeṣāmiti/<BR>
muktiyapaprayojanādityādiḥ/ avāntareti/ madhyavartītyarthaḥ/ parameti/<BR>
paramatvaṃ ca svānantarotpannatattvajñānasādhyaprayojanakānyatvam/<BR>
sādhyatvaṃ ca sākṣātparamparayā vā bodhyam/ anugamastu sphuṭaḥ/<BR>
śruteriti/ 'ātmā vāre'tyādiḥ/<BR>
<BR>
<BR>
nanūpāyasya<BR>
phalaprāgbhāvitvānurodhenopāyapratipādakasya bhāgasya<BR>
phalapratipādakabhāgaprāgbhāvitvamāvaśyakamiti kathaṃ draṣṭavya<BR>
ityādivākyasaṅgatirityatrāha ārtheti/ arthasambandhītyarthaḥ/<BR>
krameṇeti/ kramaśca paurvāparyam/ uktaśrutivākya ityādiḥ/<BR>
evamagre 'pi/ śabdeti/ śabdasambandhītyarthaḥ/ tyakto bhavatīti/<BR>
nididhyāsitavyo draṣṭavya iti yojaneti bhāvaḥ/ yuktibhiḥ<BR>
bahuyuktiviṣayakaparāmarśajanyānumitidhāretyarthaḥ/ ātmana iti/<BR>
ātmaviśeṣyaketarabhinnatvaprakārakānumitirityarthaḥ/ tacca -<BR>
uknarūpānumānaṃ ca/ pratiyogītareti samānādhikaraṇasamāsaḥ/ tacca<BR>
uktarūpānupānaṃ ca/ taditi/ ātmana<BR>
<BR>
<BR>
itararbhinnatvenānumānatyarthaḥ/ tadanantarami tyatra tacchabdo<BR>
mananapara ityāśayena vyācaṣṭe -- mananetyādi/ śrutasyetyādi/<BR>
nairantaryaṃ vijātīyapratyayāvyavahitatvam/ vaiśiṣṭye tṛtīyā/ pratyaye<BR>
vijātīyatvaṃ ca śrutārthātiriktārthaviṣayakatvam/ pratyāhṛtyeti/<BR>
pratyāharaṇaṃ sambandhanivṛttyanukūlavyāpāraḥ/ sambandhānvayini<BR>
anuyogitve pañcamī viṣayebhya ityatra/ evamagre 'pi tadanantaramityatra<BR>
tacchabdaḥ nididhyāsanapara ityabhisandhāyāha - [388] nididhyāsaneti/ nanu mithyājñānamātranāśe 'pi<BR>
tadadhīnavāsanāsattve doṣasambhavāt mithyājñānanāśena<BR>
doṣābhāvakathanamayuktamityato vyācaṣṭe --- [388] vāsanāsahiteti/ jñānaviśeṣaṇam/ vāsanā - saṃskāraḥ/<BR>
rāgādirityādinā doṣamohayoḥ parigrahaḥ/ [688] viśeṣeti/ rajatavyāvartakākāretyarthaḥ/<BR>
śuktitvādirūpetyādiḥ/ jñānenaivetyevena tādṛ</b> <BR>
<BR>
<BR>
<BR>
<BR>
</font></body></html>